 цінні папери та фондовий ринок

(Відомості Верховної Ради України (ВВР), 2006, № 31, ст. 268)

{Із змінами, внесеними згідно із Законами
№ 514-VI від 17.09.2008, ВВР, 2008, № 50-51, ст.384
№ 692-VI від 18.12.2008, ВВР, 2009, № 17, ст.236
№ 1522-VI від 11.06.2009, ВВР, 2009, № 49, ст.733
№ 2367-VI від 29.06.2010, ВВР, 2010, № 34, ст.486
№ 2388-VI від 01.07.2010, ВВР, 2010, № 37, ст.496
№ 2393-VI від 01.07.2010, ВВР, 2010, № 38, ст.505
№ 2601-VI від 08.10.2010, ВВР, 2011, № 10, ст.65
№ 2756-VI від 02.12.2010, ВВР, 2011, № 23, ст.160
№ 3264-VI від 21.04.2011, ВВР, 2011, № 43, ст.447
№ 3306-VI від 22.04.2011, ВВР, 2011, № 44, ст.471
№ 3461-VI від 02.06.2011, ВВР, 2011, № 51, ст.578
№ 3610-VI від 07.07.2011, ВВР, 2012, № 7, ст.53
№ 3831-VI від 06.10.2011, ВВР, 2012, № 22, ст.211
№ 4093-VI від 09.12.2011, ВВР, 2012, № 27, ст.285
Кодексом
№ 4651-VI від 13.04.2012, ВВР, 2013, № 9-10, № 11-12, № 13, ст.88
Законами
№ 5034-VI від 04.07.2012, ВВР, 2013, № 23, ст.222
№ 5042-VI від 04.07.2012, ВВР, 2013, № 26, ст.264
№ 5080-VI від 05.07.2012, ВВР, 2013, № 29, ст.337
№ 5178-VI від 06.07.2012, ВВР, 2013, № 39, ст.517
№ 5518-VI від 06.12.2012, ВВР, 2014, № 8, ст.90
№ 400-VII від 04.07.2013, ВВР, 2014, № 14, ст.256
№ 406-VII від 04.07.2013, ВВР, 2014, № 20-21, ст.712
№ 407-VII від 04.07.2013, ВВР, 2014, № 20-21, ст.713
№ 1206-VII від 15.04.2014, ВВР, 2014, № 24, ст.885
№ 1586-VII від 04.07.2014, ВВР, 2014, № 33, ст.1162
№ 289-VIII від 07.04.2015, ВВР, 2015, № 25, ст.188
№ 424-VIII від 14.05.2015, ВВР, 2015, № 30, ст.270
№ 701-VIII від 17.09.2015, ВВР, 2015, № 46, ст.426
№ 1983-VIII від 23.03.2017, ВВР, 2017, № 25, ст.289
№ 1984-VIII від 23.03.2017, ВВР, 2018, № 10, ст.52
№ 2210-VIII від 16.11.2017, ВВР, 2018, № 6-7, ст.38
№ 2418-VIII від 15.05.2018, ВВР, 2018, № 33, ст.249
№ 79-IX від 12.09.2019, ВВР, 2019, № 44, ст.277
№ 293-IX від 14.11.2019, ВВР, 2020, № 6, ст.32
№ 440-IX від 14.01.2020, ВВР, 2020, № 28, ст.188
№ 540-IX від 30.03.2020, ВВР, 2020, № 18, ст.123
№ 591-IX від 13.05.2020, ВВР, 2020, № 39, ст.294
№ 720-IX від 17.06.2020, ВВР, 2020, № 47, ст.408
№ 738-IX від 19.06.2020
№ 852-IX від 02.09.2020}

{У тексті Закону, крім розділу VII "Прикінцеві положення", слова "Державна комісія з цінних паперів та фондового ринку" в усіх відмінках замінено словами "Національна комісія з цінних паперів та фондового ринку" у відповідному відмінку згідно із Законом № 3610-VI від 07.07.2011}

Цей Закон регулює відносини, що виникають під час розміщення, обігу цінних паперів і провадження професійної діяльності на фондовому ринку, з метою забезпечення відкритості та ефективності функціонування фондового ринку.

Розділ I
ЗАГАЛЬНІ ПОЛОЖЕННЯ

Стаття 1. Визначення термінів

1. У цьому Законі терміни вживаються в такому значенні:

1) асоційована особа - чоловік або дружина, прямі родичі особи (батько, мати, діти, рідні брати та сестри, дід, баба, онуки), прямі родичі чоловіка чи дружини особи, чоловік або дружина прямого родича;

2) викуп цінних паперів - придбання емітентом або особою, що видала цінний папір, розміщених ним або виданих нею цінних паперів;

3) випуск цінних паперів - сукупність певного виду емісійних цінних паперів одного емітента, однієї номінальної вартості, які мають однакову форму випуску і міжнародний ідентифікаційний номер, та забезпечують їх власникам однакові права незалежно від часу придбання і способу їх емісії;

4) делістинг - процедура виключення цінних паперів з реєстру фондової біржі, якщо вони не відповідають правилам фондової біржі, з подальшим припиненням їх обігу на фондовій біржі або переведенням у категорію цінних паперів, допущених до обігу без включення до реєстру фондової біржі;

5) емісія - сукупність дій емітента, що провадяться в установленій законодавством послідовності і спрямовані на розміщення емісійних цінних паперів серед їх перших власників;

6) індосамент - передавальний напис на ордерному цінному папері, що посвідчує перехід прав на цінний папір та прав за цінним папером до іншої особи в установленому законодавством порядку;

7) індосант - власник ордерного цінного паперу (його уповноважена особа), який вчиняє індосамент. Індосамент може бути повним (іменним) - виписаним на ім’я (найменування) конкретної особи або бланковим (на пред’явника) - виписаним без зазначення імені (найменування) особи;

8) котирування - механізм визначення та/або фіксації на фондовій біржі ринкової ціни емісійного цінного паперу, що перебуває в обігу на такій біржі;

9) лістинг - сукупність процедур із включення цінних паперів до реєстру фондової біржі та здійснення контролю за відповідністю цінних паперів і емітента умовам та вимогам, установленим у правилах фондової біржі;

10) міжнародний ідентифікаційний номер цінних паперів - номер (код), що дозволяє однозначно ідентифікувати цінні папери або інший фінансовий інструмент та присвоєння якого передбачено законами України;

11) обіг цінних паперів - вчинення правочинів, пов’язаних з переходом прав на цінні папери і прав за цінними паперами, крім договорів, що укладаються у процесі емісії, при викупі цінних паперів їх емітентом та купівлі-продажу емітентом викуплених цінних паперів;

11-1) особа, яка здійснює управлінські функції, - фізична особа, яка:

а) входить до складу наглядової ради або виконавчого органу юридичної особи; або

б) не входить до складу наглядової ради або виконавчого органу юридичної особи, але має постійний доступ до інсайдерської інформації, що прямо чи опосередковано стосується юридичної особи, та має повноваження ухвалювати управлінські рішення, що впливають на подальший розвиток і комерційні перспективи юридичної особи;

{Частину першу статті 1 доповнено пунктом 11-1 згідно із Законом № 2210-VIII від 16.11.2017}

11-2) оферент цінних паперів (далі - оферент) - фізична або юридична особа, яка є власником цінних паперів та здійснює публічну пропозицію на умовах публічного договору продажу таких цінних паперів;

{Частину першу статті 1 доповнено пунктом 11-2 згідно із Законом № 2210-VIII від 16.11.2017}

12) перший власник - особа, яка набула права власності на цінні папери безпосередньо від емітента або особи, яка видала неемісійний цінний папір, чи андеррайтера;

13) погашення емісійних цінних паперів - сукупність дій емітента та власників цінних паперів, що здійснюються в установленому Національною комісією з цінних паперів та фондового ринку порядку та пов’язані з виконанням емітентом зобов’язань за борговими емісійними цінними паперами та іншими емісійними цінними паперами в установлених законом випадках шляхом виплати власникам таких цінних паперів номінальної вартості цінних паперів та доходу за такими цінними паперами (якщо це передбачено проспектом цінних паперів або рішенням про емісію цінних паперів) або постачання (надання) товарів (послуг), або конвертації цінних паперів у строки, передбачені проспектом цінних паперів або рішенням про емісію цінних паперів, та скасування реєстрації випуску цінних паперів;

{Пункт 13 частини першої статті 1 в редакції Закону № 2210-VIII від 16.11.2017}

13-1) посадові особи емітента - фізичні особи - голова та члени наглядової ради, виконавчого органу, ревізійної комісії, ревізор емітента, а також голова та члени іншого органу емітента, якщо утворення такого органу передбачено статутом товариства, а для емітента - юридичної особи публічного права - керівник та заступники керівника такої юридичної особи;

{Частину першу статті 1 доповнено пунктом 13-1 згідно із Законом № 2210-VIII від 16.11.2017}

14) посадові особи професійного учасника фондового ринку - голова та члени наглядової ради, голова та члени колегіального виконавчого органу (голова одноосібного виконавчого органу і його заступники), голова та члени ревізійної комісії (ревізори), корпоративний секретар, головний бухгалтер, голова та члени інших органів професійного учасника фондового ринку, утворення яких передбачено його статутом;

15) проспект цінних паперів (далі - проспект) - документ, який оформлюється при здійсненні публічної пропозиції цінних паперів та містить інформацію відповідно до вимог, визначених законом;

{Пункт 15 частини першої статті 1 в редакції Закону № 2210-VIII від 16.11.2017}

16) пруденційні нормативи - кількісні та якісні показники, встановлені Національною комісією з цінних паперів та фондового ринку з метою здійснення пруденційного нагляду, обов’язкові для дотримання професійними учасниками фондового ринку;

16-1) регульована інформація на фондовому ринку (далі - регульована інформація) - регулярна та особлива інформація про емітента, інсайдерська інформація, інформація про власників голосуючих акцій понад порогові значення пакетів акцій, інша інформація, яка підлягає розміщенню в загальнодоступній інформаційній базі даних Національної комісії з цінних паперів та фондового ринку про ринок цінних паперів або через особу, яка провадить діяльність з оприлюднення регульованої інформації від імені учасників фондового ринку;

{Частину першу статті 1 доповнено пунктом 16-1 згідно із Законом № 2210-VIII від 16.11.2017}

17) регульований (організаційно оформлений) фондовий ринок - фондова біржа, що функціонує постійно на підставі відповідної ліцензії, виданої Національною комісією з цінних паперів та фондового ринку в установленому нею порядку, і забезпечує проведення регулярних торгів цінними паперами та іншими фінансовими інструментами за встановленими правилами, а також організовує централізоване укладання і виконання договорів щодо цінних паперів та інших фінансових інструментів;

18) розміщення цінних паперів - відчуження цінних паперів у процесі їх емісії у порядку, встановленому законодавством, та з урахуванням положень проспекту;

{Пункт 18 частини першої статті 1 із змінами, внесеними згідно із Законом № 2210-VIII від 16.11.2017}

19) строк обігу облігацій - строк, який починається з дня, що настає за днем реєстрації Національною комісією з цінних паперів та фондового ринку звіту про результати розміщення облігацій і видачі свідоцтва про реєстрацію випуску облігацій, та закінчується днем, що передує дню початку погашення таких облігацій відповідно до проспекту або рішення про емісію цінних паперів;

{Пункт 19 частини першої статті 1 із змінами, внесеними згідно із Законом № 2210-VIII від 16.11.2017}

20) фінансові інструменти - цінні папери, строкові контракти (ф’ючерси), відсоткові строкові контракти (форварди), строкові контракти на обмін (на певну дату в майбутньому) у разі залежності ціни від відсоткової ставки, валютного курсу або фондового індексу (відсоткові, курсові чи індексні свопи), опціони, що дають право на купівлю або продаж будь-якого із зазначених фінансових інструментів, у тому числі тих, що передбачають грошову форму оплати (курсові та відсоткові опціони).

2. Терміни "ділова репутація", "істотна участь", "контролер", "контроль", "пов’язана особа" та "структура власності" вживаються у цьому Законі у значенні, наведеному в Законі України "Про фінансові послуги та державне регулювання ринків фінансових послуг".

Термін "принцип мовчазної згоди" вживається в цьому Законі у значенні, наведеному в Законі України "Про дозвільну систему у сфері господарської діяльності".

{Частину другу статті 1 доповнено абзацом другим згідно із Законом № 2210-VIII від 16.11.2017}

Терміни "порогові значення пакета акцій" та "значний пакет акцій" вживаються у цьому Законі у значеннях, наведених у Законі України "Про акціонерні товариства".

{Частину другу статті 1 доповнено абзацом третім згідно із Законом № 2210-VIII від 16.11.2017}

Термін "номінальний утримувач" вживається в цьому Законі у значенні, наведеному в Законі України "Про депозитарну систему України".

{Частину другу статті 1 доповнено абзацом четвертим згідно із Законом № 2418-VIII від 15.05.2018}

{Стаття 1 із змінами, внесеними згідно із Законами № 2601-VI від 08.10.2010, № 3264-VI від 21.04.2011; в редакції Закону № 5042-VI від 04.07.2012}

{Зміни до статті 1 див. в Законі № 5178-VI від 06.07.2012}

Стаття 2. Фондовий ринок

1. Фондовий ринок (ринок цінних паперів) - сукупність учасників фондового ринку та правовідносин між ними щодо розміщення, обігу та обліку цінних паперів і похідних (деривативів).

2. Учасники фондового ринку - емітенти (у тому числі іноземні) або особи, що видали неемісійні цінні папери, інвестори в цінні папери, інституційні інвестори, професійні учасники фондового ринку, об’єднання професійних учасників фондового ринку, у тому числі саморегулівні організації професійних учасників фондового ринку.

{Абзац перший частини другої статті 2 із змінами, внесеними згідно із Законом № 2210-VIII від 16.11.2017}

Емітент - юридична особа, у тому числі Фонд гарантування вкладів фізичних осіб, Автономна Республіка Крим або міська рада, а також держава в особі уповноважених нею органів державної влади чи міжнародна фінансова організація, які від свого імені розміщують емісійні цінні папери та беруть на себе зобов’язання за ними перед їх власниками.

{Абзац другий частини другої статті 2 в редакції Закону № 400-VII від 04.07.2013; із змінами, внесеними згідно із Законом № 1586-VII від 04.07.2014}

Іноземний емітент - юридична особа, яка створена відповідно до законодавства іншої держави та здійснює емісію цінних паперів на території України, або юридична особа, цінні папери якої зареєстровані відповідно до законодавства іншої держави та допуск до обігу на території України яких надано Національною комісією з цінних паперів та фондового ринку.

{Частину другу статті 2 доповнено новим абзацом згідно із Законом № 2210-VIII від 16.11.2017}

Міжнародні фінансові організації вважаються іноземними емітентами.

{Частину другу статті 2 доповнено новим абзацом згідно із Законом № 2210-VIII від 16.11.2017}

Відповідно до Закону України "Про санкції" можуть бути заборонені або обмежені емісія та обіг цінних паперів емітента, який створений відповідно до законодавства держави, що здійснює збройну агресію проти України у значенні, наведеному у статті 1 Закону України "Про оборону України", та/або який прямо чи опосередковано контролюється особами, які є резидентами зазначеної держави.

{Частину другу статті 2 доповнено новим абзацом згідно із Законом № 2210-VIII від 16.11.2017}

Особа, яка видала неемісійний цінний папір, - фізична або юридична особа, яка від свого імені видає (заповнює) сертифікат неемісійного цінного паперу та бере на себе зобов’язання за таким цінним папером перед його власником.

Інвестори в цінні папери - фізичні та юридичні особи, резиденти і нерезиденти, які набули права власності на цінні папери з метою отримання доходу від вкладених коштів та/або набуття відповідних прав, що надаються власнику цінних паперів відповідно до законодавства. Інституційними інвесторами є інститути спільного інвестування (пайові та корпоративні інвестиційні фонди), інвестиційні фонди, взаємні фонди інвестиційних компаній, недержавні пенсійні фонди, фонди банківського управління, страхові компанії, інші фінансові установи, які здійснюють операції з фінансовими активами в інтересах третіх осіб за власний рахунок чи за рахунок цих осіб, а у випадках, передбачених законодавством, - також за рахунок залучених від інших осіб фінансових активів з метою отримання прибутку або збереження реальної вартості фінансових активів.

Особливості інвестування інституційними інвесторами визначаються законом.

Об’єднання професійних учасників фондового ринку - неприбуткове об’єднання професійних учасників фондового ринку, які провадять професійну діяльність на ринку цінних паперів, а саме: з торгівлі цінними паперами, депозитарної діяльності та управління активами інституційних інвесторів.

Саморегулівна організація професійних учасників фондового ринку - неприбуткове об’єднання учасників фондового ринку, що провадять професійну діяльність на фондовому ринку з торгівлі цінними паперами, управління активами інституційних інвесторів, депозитарну діяльність, крім депозитаріїв, утворене відповідно до критеріїв та вимог, установлених Національною комісією з цінних паперів та фондового ринку.

Професійні учасники фондового ринку - юридичні особи, утворені в організаційно-правовій формі акціонерних товариств або товариств з обмеженою відповідальністю, які на підставі ліцензії, виданої Національною комісією з цінних паперів та фондового ринку, провадять на фондовому ринку професійну діяльність, види якої визначені законами України, а також Центральний депозитарій цінних паперів.

{Абзац одинадцятий частини другої статті 2 із змінами, внесеними згідно із Законом № 2418-VIII від 15.05.2018}

{Частина друга статті 2 із змінами, внесеними згідно із Законом № 2367-VI від 29.06.2010; в редакції Закону № 5042-VI від 04.07.2012}

{Частину третю статті 2 виключено на підставі Закону № 5042-VI від 04.07.2012}

{Зміни до статті 2 див. в Законі № 5178-VI від 06.07.2012}

Стаття 3. Цінні папери та їх класифікація

1. Цінним папером є документ установленої форми з відповідними реквізитами, що посвідчує грошове або інше майнове право, визначає взаємовідносини емітента цінного папера (особи, яка видала цінний папір) і особи, що має права на цінний папір, та передбачає виконання зобов’язань за таким цінним папером, а також можливість передачі прав на цінний папір та прав за цінним папером іншим особам.

{Частина перша статті 3 із змінами, внесеними згідно із Законом № 5042-VI від 04.07.2012; в редакції Закону № 5178-VI від 06.07.2012}

2. Неемісійні цінні папери можуть існувати виключно в документарній формі і за формою випуску можуть бути лише ордерними або на пред’явника. Неемісійні цінні папери можуть видаватися та існувати виключно в документарній формі як паперові або як електронні документи. Перелік цінних паперів, що можуть видаватися як електронні документи, визначається Національною комісією з цінних паперів та фондового ринку за погодженням з Національним банком України.

{Частина друга статті 3 в редакції Закону № 5178-VI від 06.07.2012}

{Зміни до частини другої статті 3 див. в Законі № 5080-VI від 05.07.2012}

3. Цінні папери за формою існування поділяються на бездокументарні цінні папери та документарні цінні папери.

Бездокументарним цінним папером є обліковий запис на рахунку в цінних паперах у системі депозитарного обліку цінних паперів.

Документарним цінним папером є паперовий або електронний документ, оформлений у визначеній законодавством формі, що містить найменування виду цінного папера, а також визначені законодавством реквізити.

{Частина третя статті 3 із змінами, внесеними згідно із Законом № 1522-VI від 11.06.2009; в редакції Законів № 407-VII від 04.07.2013, № 5178-VI від 06.07.2012}

4. Цінні папери за формою випуску можуть бути на пред’явника, іменні або ордерні.

Права на цінний папір та права за цінним папером, що існує в документарній формі, належать:

пред’явникові цінного папера (цінний папір на пред’явника);

особі, зазначеній в цінному папері (іменний цінний папір);

особі, зазначеній в цінному папері, яка може сама реалізувати такі права або призначити своїм наказом іншу уповноважену особу (ордерний цінний папір).

Ордерні цінні папери можуть існувати виключно в документарній формі.

Права на цінний папір та права за цінним папером, що існують в бездокументарній формі, належать власникові рахунка в цінних паперах, відкритого в депозитарній установі, у разі зарахування цінних паперів на депозит нотаріуса - відповідному кредиторові.

Емітент цінних паперів на пред’явника не має права на отримання із системи депозитарного обліку цінних паперів інформації про власників таких цінних паперів у будь-якій формі, крім випадків, передбачених Національною комісією з цінних паперів та фондового ринку.

Емітент іменних цінних паперів має право на отримання із системи депозитарного обліку цінних паперів інформації про власників таких цінних паперів у формі реєстру власників іменних цінних паперів.

Іменні емісійні цінні папери існують виключно в бездокументарній формі.

Емісійні цінні папери на пред’явника можуть бути переведені в бездокументарну форму існування шляхом депонування таких цінних паперів на рахунках у цінних паперах у Центральному депозитарії цінних паперів або Національному банку України відповідно до компетенції, встановленої Законом України "Про депозитарну систему України" (знерухомлені) в установленому Національною комісією з цінних паперів та фондового ринку порядку. Емісійні цінні папери на пред’явника, що існують в бездокументарній формі, не можуть бути переведені в документарну форму.

{Частина четверта статті 3 в редакції Закону № 5178-VI від 06.07.2012}

5. В Україні у цивільному обороті можуть бути такі групи цінних паперів:

1) пайові цінні папери, які засвідчують участь власника таких цінних паперів (інвестора) у статутному капіталі та/або активах емітента (у тому числі активах, які знаходяться в управлінні емітента) та надають власнику зазначених цінних паперів (інвестору) право на отримання частини прибутку (доходу), зокрема у вигляді дивідендів, та інші права, встановлені законодавством, а також проспектом цінних паперів або рішенням про емісію цінних паперів. До пайових цінних паперів відносяться:

{Абзац перший пункту 1 частини п’ятої статті 3 із змінами, внесеними згідно із Законом № 5080-VI від 05.07.2012; в редакції Закону № 2210-VIII від 16.11.2017}

а) акції;

б) інвестиційні сертифікати;

в) сертифікати ФОН;

{Пункт 1 частини п’ятої статті 3 доповнено підпунктом "в" згідно із Законом № 692-VI від 18.12.2008}

г) акції корпоративного інвестиційного фонду.

{Пункт 1 частини п’ятої статті 3 доповнено підпунктом "г" згідно із Законом № 5080-VI від 05.07.2012}

{Пункт 1 частини п’ятої статті 3 із змінами, внесеними згідно із Законом № 692-VI від 18.12.2008}

2) боргові цінні папери - цінні папери, що посвідчують відносини позики і передбачають зобов’язання емітента або особи, яка видала неемісійний цінний папір, сплатити у визначений строк кошти, передати товари або надати послуги відповідно до зобов’язання. До боргових цінних паперів відносяться:

{Абзац перший пункту 2 частини п’ятої статті 3 із змінами, внесеними згідно із Законами № 3461-VI від 02.06.2011, № 5042-VI від 04.07.2012}

а) облігації підприємств;

б) державні облігації України;

в) облігації місцевих позик;

г) казначейські зобов’язання України;

ґ) ощадні (депозитні) сертифікати;

д) векселі;

е) облігації міжнародних фінансових організацій;

{Пункт 2 частини п’ятої статті 3 доповнено підпунктом "е" згідно із Законом № 400-VII від 04.07.2013}

є) облігації Фонду гарантування вкладів фізичних осіб;

{Пункт 2 частини п’ятої статті 3 доповнено підпунктом "є" згідно із Законом № 1586-VII від 04.07.2014}

3) іпотечні цінні папери - цінні папери, випуск яких забезпечено іпотечним покриттям (іпотечним пулом) та які посвідчують право власників на отримання від емітента належних їм коштів. До іпотечних цінних паперів відносяться:

а) іпотечні облігації;

{Підпункт "б" пункту 3 частини п’ятої статті 3 виключено на підставі Закону № 79-IX від 12.09.2019}

в) заставні;

{Підпункт "г" пункту 3 частини п’ятої статті 3 виключено на підставі Закону № 692-VI від 18.12.2008}

4) приватизаційні цінні папери - цінні папери, які посвідчують право власника на безоплатне одержання у процесі приватизації частки майна державних підприємств, державного житлового фонду, земельного фонду;

5) похідні цінні папери - цінні папери, механізм випуску та обігу яких пов’язаний з правом на придбання чи продаж протягом строку, встановленого договором, цінних паперів, інших фінансових та/або товарних ресурсів;

6) товаророзпорядчі цінні папери - цінні папери, які надають їхньому держателю право розпоряджатися майном, вказаним у цих документах.

6. Держава може розміщувати на міжнародних фондових ринках облігації зовнішніх державних позик України та державні деривативи.

{Статтю 3 доповнено частиною шостою згідно із Законом № 701-VIII від 17.09.2015}

Стаття 4. Перехід прав на цінні папери та прав за цінними паперами

1. До особи, яка набула право на цінний папір, одночасно переходять у сукупності всі права, які ним посвідчуються (права за цінним папером), крім випадків, установлених законом або правочином.

Обмеження прав на цінні папери або прав за цінними паперами може бути встановлено тільки у випадках і в порядку, що передбачені законом.

2. Права на цінний папір та права за цінним папером на пред’явника, що існує в документарній формі у паперовому вигляді, переходять шляхом вручення такого цінного папера іншій особі, а порядок переходу права на цінний папір та права за цінним папером на пред’явника, що існує в документарній формі як електронний документ, визначається Національним банком України - для фінансових банківських векселів та Кабінетом Міністрів України - для фінансових казначейських векселів.

Права на цінний папір та права за цінним папером на пред’явника, що існує в бездокументарній формі, переходять у порядку, визначеному для переходу прав на іменні цінні папери.

Перехід прав на знерухомлені цінні папери на пред’явника і реалізація прав за ними потребує обов’язкової ідентифікації власника депозитарною установою, що веде рахунок у цінних паперах такого власника.

Реєстр власників цінних паперів на пред’явника не складається.

3. Права на іменний цінний папір та права за іменним цінним папером переходять до іншої особи у порядку, встановленому законодавством про депозитарну систему України.

Інформацію про власників іменних цінних паперів емітент одержує у формі реєстру власників іменних цінних паперів. Перехід прав на іменні цінні папери і реалізація прав за ними потребує обов’язкової ідентифікації власника депозитарною установою, що веде рахунок у цінних паперах (крім випадку, коли облік прав на цінні папери власника здійснюється на рахунку номінального утримувача в установленому законодавством порядку) такого власника.

{Абзац другий частини третьої статті 4 із змінами, внесеними згідно із Законом № 2418-VIII від 15.05.2018}

4. Право власності на ордерний цінний папір переходить іншій особі шляхом вчинення на ордерному цінному папері передавального запису (індосаменту). Індосамент може бути бланковим - без зазначення особи, стосовно якої повинні бути виконані зобов’язання, або ордерним - із зазначенням такої особи.

5. Особливості переходу прав на цінні папери та прав за цінними паперами встановлюються Національною комісією з цінних паперів та фондового ринку та правочином.

{Стаття 4 в редакції Закону № 5178-VI від 06.07.2012}

Стаття 5. Виконання зобов’язань за цінним папером

1. Особа, яка розмістила (видала) ордерний цінний папір, та індосанти за ним відповідають перед його законним володільцем солідарно, якщо інше не встановлено законом. У разі задоволення вимоги законного володільця ордерного цінного паперу про виконання посвідченого цим папером зобов’язання однією або кількома особами з числа тих, хто має такі зобов’язання, особи, що індосували цінний папір, набувають право зворотної вимоги (регресу) щодо інших осіб, які мають зобов’язання за цінним папером.

{Частина перша статті 5 із змінами, внесеними згідно із Законом № 5042-VI від 04.07.2012}

2. Відмова від виконання зобов’язання, посвідченого цінним папером, з посиланням на відсутність підстави зобов’язання або на його недійсність не допускається.

3. Доходи за емісійними цінними паперами сплачуються у порядку, передбаченому законодавством про депозитарну систему України.

{Статтю 5 доповнено частиною третьою згідно із Законом № 5178-VI від 06.07.2012}

Стаття 5-1. Особливості укладання, зміни, розірвання та виконання договорів купівлі-продажу цінних паперів

1. Договір купівлі-продажу цінних паперів, що укладається на фондовій біржі, вважається укладеним з моменту фіксації такою фондовою біржею факту укладення договору відповідно до її правил.

Зазначений договір не може бути розірваний, крім випадків, передбачених законом.

2. Максимальні строки виконання договорів купівлі-продажу цінних паперів встановлюються Національною комісією з цінних паперів та фондового ринку.

{Розділ I доповнено статтею 5-1 згідно із Законом № 5042-VI від 04.07.2012}

Стаття 5-2. Конвертація цінних паперів

1. Конвертація цінних паперів - обмін цінних паперів одного випуску на цінні папери іншого випуску цього ж емітента.

2. Рішення про проведення конвертації приймається органом емітента, уповноваженим приймати таке рішення.

3. При проведенні конвертації емітент зобов’язаний здійснити викуп цінних паперів, що конвертуються, у їх власників, які не згодні з рішенням про проведення конвертації.

Порядок повідомлення власників цінних паперів про проведення конвертації цінних паперів, порядок повідомлення емітента власниками цінних паперів про згоду (або незгоду) з рішенням про проведення конвертації і строк, у який цінні папери мають бути пред’явлені їх власниками для викупу, повинні бути передбачені рішенням відповідного органу емітента про проведення конвертації.

Викуп цінних паперів у власників, які не згодні з рішенням про проведення конвертації, здійснюється за ринковою вартістю, але не нижче ніж номінальна вартість таких цінних паперів.

Ринкова вартість визначається:

за біржовим курсом - для цінних паперів, які включені до біржового списку фондової біржі;

за вартістю, визначеною незалежним оцінювачем відповідно до законодавства про оцінку майна, майнових прав та професійну оціночну діяльність, - для цінних паперів, які не включені до біржового списку фондової біржі.

4. Після проведення розрахунків з власниками цінних паперів реєстрація випуску цінних паперів, що конвертуються, підлягає скасуванню в порядку, встановленому Національною комісією з цінних паперів та фондового ринку.

Порядок проведення конвертації встановлюється Національною комісією з цінних паперів та фондового ринку.

5. Особливості конвертації цінних паперів інституту спільного інвестування встановлюються законодавством про інститути спільного інвестування.

6. Положення цієї статті не застосовуються до облігацій зовнішніх державних позик України та державних деривативів, що розміщуються на міжнародних фондових ринках.

{Статтю 5-2 доповнено частиною шостою згідно із Законом № 701-VIII від 17.09.2015}

{Закон доповнено статтею 5-2 згідно із Законом № 5080-VI від 05.07.2012}

Стаття 5-3. Остаточність проведення розрахунків за похідними (деривативами) та правочинами щодо цінних паперів

1. Вважаються дійсними, законними, безвідкличними та обов’язковими для виконання такі розпорядження та/або документи, надіслані стороною похідного (деривативу) чи правочину щодо цінних паперів або будь-якою третьою особою до моменту оприлюднення рішень, передбачених статтею 5-4 цього Закону:

1) розпорядження щодо обтяження чи переказу коштів;

2) розпорядження щодо переказу цінних паперів (прав на цінні папери та/або прав за цінними паперами), проведення операцій, пов’язаних із встановленням та зняттям обмежень прав на цінні папери та/або прав за цінними паперами;

3) розпорядження щодо похідного (деривативу);

4) розпорядження щодо майнових прав на активи, передбачені пунктами 1-2 цієї частини;

5) інші передбачені законодавством документи щодо похідних (деривативів) та цінних паперів, надіслані особам, які провадять клірингову діяльність, або особам, які приймають та виконують відповідні документи та/або розпорядження.

Вважаються дійсними, законними, безвідкличними та обов’язковими для виконання розпорядження, що були надіслані фондовою біржею після моменту оприлюднення рішень, передбачених статтею 5-4 цього Закону, але до кінця цього самого робочого дня, та які стосуються виключно тих активів, що були до моменту зазначеного оприлюднення заблоковані для проведення операцій на фондовій біржі.

2. Вважаються дійсними, законними, безвідкличними та обов’язковими для виконання для будь-яких третіх осіб розпорядження та/або документи, передбачені частиною першою цієї статті, виконання яких розпочалося після моменту оприлюднення рішення, передбаченого статтею 5-4 цього Закону, і тривало до закінчення робочого дня, коли було оприлюднено таке рішення, у разі якщо на момент початку виконання таких розпоряджень та/або документів особі, яка провадить клірингову діяльність, або особі, яка приймає та виконує такі розпорядження та/або документи, не було відомо та не могло бути відомо про факт оприлюднення такого рішення.

3. Положення законів щодо нікчемності або визнання недійсності правочинів не застосовуються до розпоряджень та/або документів, передбачених частиною першою цієї статті.

4. Внутрішні документи особи, яка провадить клірингову діяльність, або особи, яка приймає та виконує відповідні розпорядження та/або документи, надіслані стороною похідного (деривативу), правочину щодо цінних паперів або будь-якою третьою особою, повинні встановлювати порядок виконання таких документів та/або розпоряджень та передбачати механізм фіксації початку такого виконання.

Зазначений в абзаці першому цієї частини порядок виконання розпоряджень та/або документів повинен з метою виконання таких розпоряджень та/або документів передбачати можливість використання належних особі, яка надіслала такі розпорядження та/або документи, коштів та/або активів, права на які перебувають в системі клірингового обліку на момент оприлюднення рішення, передбаченого статтею 5-4 цього Закону.

5. Передбачені частиною першою цієї статті розпорядження та/або документи вважаються дійсними, законними, безвідкличними та обов’язковими для виконання для будь-яких третіх осіб з моменту, визначеного:

1) внутрішніми правилами особи, яка приймає та виконує відповідні розпорядження та/або документи;

2) правилами особи, яка провадить клірингову діяльність;

3) угодою щодо ліквідаційного неттінгу, передбаченою статтею 5-5 цього Закону.

{Закон доповнено статтею 5-3 згідно із Законом № 738-IX від 19.06.2020}

Стаття 5-4. Неплатоспроможність сторони правочину щодо цінних паперів або сторони похідного (деривативу)

1. Сторона похідного (деривативу) або правочину щодо цінних паперів є неплатоспроможною у разі набрання щодо такої сторони:

1) законної сили рішенням господарського суду, а саме: ухвалою про відкриття провадження у справі про банкрутство або ухвалою про відкриття провадження у справі про неплатоспроможність фізичної особи або фізичної особи - підприємця;

2) чинності рішенням Національної комісії з цінних паперів та фондового ринку або Національного банку України про:

а) запровадження тимчасової адміністрації та/або призначення тимчасового адміністратора та/або відсторонення керівництва, за умови що будь-яке із таких рішень має наслідком обмеження або відтермінування можливості здійснення передачі активів або переказу коштів;

б) відкликання (анулювання) ліцензії на провадження діяльності з надання фінансових послуг та/або ліквідацію, за умови що будь-яке з таких рішень має наслідком обмеження або відтермінування можливості здійснення передачі активів або переказу коштів;

в) віднесення банку до категорії неплатоспроможних.

2. Для цілей цього Закону моментом опублікування передбачених частиною першою цієї статті рішень є:

1) щодо рішення, передбаченого пунктом 1 частини першої цієї статті, - момент надсилання судового рішення особі, яка провадить клірингову діяльність, на її офіційну електронну адресу, зареєстровану в Єдиній судовій інформаційно-телекомунікаційній системі;

2) щодо рішень, передбачених пунктом 2 частини першої цієї статті, - момент опублікування тексту відповідного рішення на офіційному веб-сайті Національної комісії з цінних паперів та фондового ринку або Національного банку України.

3. Національна комісія з цінних паперів та фондового ринку та Національний банк України одночасно з опублікуванням тексту відповідного рішення, передбаченого частиною першою цієї статті, надсилає текст такого рішення особам, які провадять клірингову діяльність, на їх офіційну електронну адресу.

Національна комісія з цінних паперів та фондового ринку та Національний банк України у встановленому ними порядку здійснюють обмін інформацією про прийняті ними рішення, передбачені частиною першою цієї статті.

{Закон доповнено статтею 5-4 згідно із Законом № 738-IX від 19.06.2020}

Стаття 5-5. Ліквідаційний неттінг

1. Для цілей цієї статті розуміється:

1) під угодою щодо ліквідаційного неттінгу - генеральна угода, положення якої містять умови та порядок проведення ліквідаційного неттінгу, або інший документ, що містить умови та порядок проведення ліквідаційного неттінгу, зокрема правила провадження клірингової діяльності, згоду на обов’язковість яких сторони похідного (деривативу) надали при укладенні договору про клірингове обслуговування з особою, яка провадить клірингову діяльність;

2) генеральна угода - договір, що визначає загальні умови та порядок укладення та виконання похідних (деривативів) або правочинів щодо цінних паперів, укладених на підставі такого договору;

3) під сторонами угоди щодо ліквідаційного неттінгу - сторони генеральної угоди, сторони іншого документа (договору), що містить умови та порядок проведення ліквідаційного неттінгу, сторони похідного (деривативу), укладеного з посиланням на обов’язковість угоди щодо ліквідаційного неттінгу, які уклали договір про клірингове обслуговування з особою, якій сторони похідного (деривативу) направили розпорядження на проведення клірингу;

4) під датою ліквідаційного неттінгу - дата, зазначена в угоді щодо ліквідаційного неттінгу, або дата рішення, передбаченого статтею 5-4 цього Закону, залежно від того, яка з них настає раніше;

5) під розрахунком вартості зобов’язань - визначення у спосіб, передбачений угодою щодо ліквідаційного неттінгу, грошового еквівалента (встановлення грошової вартості) всіх зобов’язань, що передбачені похідними (деривативами), укладеними з посиланням на обов’язковість угоди щодо ліквідаційного неттінгу;

6) під нетто-зобов’язанням - сума грошового зобов’язання, що підлягає сплаті однією із сторін угоди щодо ліквідаційного неттінгу (розмір суми зобов’язань якої є більшим) іншій стороні такої угоди (розмір суми зобов’язань якої є меншим) та визначається як різниця між сумами зобов’язань таких сторін.

2. Ліквідаційний неттінг - це здійснення усіх таких дій відповідно до угоди щодо ліквідаційного неттінгу:

1) здійснення особою, щодо якої в угоді щодо ліквідаційного неттінгу зазначено про те, що вона є відповідальною за проведення ліквідаційного неттінгу (далі - особа, зазначена в угоді щодо ліквідаційного неттінгу), розрахунку вартості зобов’язань сторін такої угоди за одним або кількома похідними (деривативами), що існував (існували) станом на дату ліквідаційного неттінгу та був укладений (були укладені) такими сторонами з посиланням на обов’язковість для них такої угоди щодо ліквідаційного неттінгу. Порядок здійснення такого розрахунку визначається угодою щодо ліквідаційного неттінгу;

2) припинення всіх існуючих станом на дату ліквідаційного неттінгу зобов’язань за одним або кількома похідними (деривативами) незалежно від їх змісту та/або строку (терміну) виконання, укладеним (укладеними) такими сторонами угоди щодо ліквідаційного неттінгу з посиланням на обов’язковість угоди щодо ліквідаційного неттінгу для таких сторін, у такій послідовності:

а) заміна, відповідно до статті 604 Цивільного кодексу України, зобов’язань, які існували станом на дату ліквідаційного неттінгу, новими грошовими зобов’язаннями, сума яких дорівнює вартості зобов’язання, розрахованій відповідно до пункту 1 цієї частини. При цьому вважається, що строк виконання вимог за такими новими грошовими зобов’язаннями настав;

б) припинення нових грошових зобов’язань, передбачених підпунктом "а" цього пункту, шляхом зарахування зустрічних однорідних вимог за такими зобов’язаннями та визначення нетто-зобов’язання.

3. Угода щодо ліквідаційного неттінгу може передбачати відмінний від частини другої цієї статті спосіб припинення існуючих станом на дату ліквідаційного неттінгу зобов’язань за одним або кількома похідними (деривативами), укладеним (укладеними) сторонами угоди щодо ліквідаційного неттінгу. Угода щодо ліквідаційного неттінгу може передбачати, що ліквідаційний неттінг здійснюється лише за заявою або повідомленням сторони угоди щодо ліквідаційного неттінгу, крім випадку проведення ліквідаційного неттінгу у разі прийняття рішення, передбаченого статтею 5-4 цього Закону.

4. Ліквідаційний неттінг не проводиться у таких випадках:

1) відповідна генеральна угода не передбачає можливості проведення ліквідаційного неттінгу;

2) відповідна угода щодо ліквідаційного неттінгу укладена після дати прийняття рішення, передбаченого частиною першою статті 5-4 цього Закону;

3) похідний (дериватив), що містить посилання на обов’язковість для нього відповідної угоди щодо ліквідаційного неттінгу, був укладений після прийняття рішення, передбаченого частиною першою статті 5-4 цього Закону.

5. Проведення особою, зазначеною в угоді щодо ліквідаційного неттінгу, ліквідаційного неттінгу та звернення стягнення на предмет обтяження, який забезпечує виконання зобов’язань сторони угоди щодо ліквідаційного неттінгу за одним або кількома похідними (деривативами), укладеними такою стороною з посиланням на обов’язковість угоди щодо ліквідаційного неттінгу, зазначеними у пункті 1 частини другої цієї статті, здійснюються в позасудовому порядку та не потребують будь-якої згоди та/або затвердження такої сторони чи будь-якої іншої особи.

6. Особливості проведення ліквідаційного неттінгу щодо зобов’язань юридичних осіб (крім банків), які є сторонами угоди щодо ліквідаційного неттінгу та щодо яких відкрито провадження у справі про банкрутство, встановлюються Кодексом України з процедур банкрутства.

Особливості проведення ліквідаційного неттінгу щодо зобов’язань банків, які є сторонами угоди щодо ліквідаційного неттінгу, встановлюються Законом України "Про систему гарантування вкладів фізичних осіб".

7. Положення цієї статті застосовуються також до вчинених з посиланням на обов’язковість відповідної угоди щодо ліквідаційного неттінгу правочинів щодо цінних паперів та правочинів, вчинених з метою забезпечення виконання зобов’язань за правочинами щодо цінних паперів та похідними (деривативами).

{Закон доповнено статтею 5-5 згідно із Законом № 738-IX від 19.06.2020}

Розділ II
ВИДИ ЦІННИХ ПАПЕРІВ

Стаття 6. Акції

1. Акція - іменний цінний папір, який посвідчує майнові права його власника (акціонера), що стосуються акціонерного товариства, включаючи право на отримання частини прибутку акціонерного товариства у вигляді дивідендів та право на отримання частини майна акціонерного товариства у разі його ліквідації, право на управління акціонерним товариством, а також немайнові права, передбачені Цивільним кодексом України та законом, що регулює питання створення, діяльності та припинення акціонерних товариств.

{Абзац перший частини першої статті 6 із змінами, внесеними згідно із Законом № 5080-VI від 05.07.2012}

Акція є неподільною. Порядок реалізації прав співвласників акції (акцій) визначається Цивільним кодексом України та законом, що регулює питання створення, діяльності та припинення акціонерних товариств.

{Частину першу статті 6 доповнено абзацом другим згідно із Законом № 1522-VI від 11.06.2009}

{Частина перша статті 6 із змінами, внесеними згідно із Законом № 1522-VI від 11.06.2009}

2. Акціонер приватного та публічного товариства має переважне право на придбання акцій додаткової емісії.

Переважним правом акціонера визнається:

право акціонера - власника простих акцій придбавати у процесі емісії товариством прості акції пропорційно частці належних йому простих акцій у загальній кількості емітованих простих акцій, крім випадку прийняття загальними зборами акціонерів рішення про невикористання такого права;

{Абзац третій частини другої статті 6 із змінами, внесеними згідно із Законом № 2210-VIII від 16.11.2017}

право акціонера - власника привілейованих акцій придбавати у процесі емісії товариством привілейовані акції цього або нового класу, якщо акції такого класу надають їх власникам перевагу щодо черговості отримання дивідендів чи виплат у разі ліквідації товариства, пропорційно частці належних акціонеру привілейованих акцій певного класу в загальній кількості привілейованих акцій цього класу, крім випадку прийняття загальними зборами акціонерів рішення про невикористання такого права.

{Абзац четвертий частини другої статті 6 із змінами, внесеними згідно із Законом № 2210-VIII від 16.11.2017}

Порядок реалізації переважного права на придбання акцій додаткової емісії встановлюється Національною комісією з цінних паперів та фондового ринку.

{Статтю 6 доповнено частиною згідно із Законом № 514-VI від 17.09.2008}

3. Емітентом акцій є тільки акціонерне товариство. Порядок прийняття відповідним органом акціонерного товариства рішення про розміщення акцій визначається законом, що регулює питання утворення, діяльності та припинення акціонерних товариств.

Акції існують виключно в бездокументарній формі.

{Частину третю статті 6 доповнено абзацом другим згідно із Законом № 1522-VI від 11.06.2009 - зміна набирає чинності з 29 жовтня 2010 року}

4. Акція має номінальну вартість, установлену в національній валюті. Мінімальна номінальна вартість акції не може бути меншою, ніж одна копійка.

5. Акціонерне товариство розміщує тільки іменні акції. У разі існування акцій у документарній формі власникові акцій видається сертифікат акції (акцій).

У сертифікаті акції (акцій) зазначаються вид цінного паперу, найменування акціонерного товариства, серія і номер сертифіката, міжнародний ідентифікаційний номер цінного паперу, тип і клас акцій, номінальна вартість акції, кількість акцій, що належить власникові за таким сертифікатом, ім’я (найменування) власника, підпис керівника емітента або іншої уповноваженої особи.

{Абзац другий частини п’ятої статті 6 із змінами, внесеними згідно із Законом № 1206-VII від 15.04.2014}

Національною комісією з цінних паперів та фондового ринку можуть встановлюватися додаткові реквізити сертифіката акції (акцій).

{Частина п’ята статті 6 в редакції Закону № 1522-VI від 11.06.2009}

6. Акціонерне товариство розміщує акції двох типів - прості та привілейовані.

7. Прості акції надають їх власникам право на отримання частини прибутку акціонерного товариства у вигляді дивідендів, на участь в управлінні акціонерним товариством, на отримання частини майна акціонерного товариства у разі його ліквідації та інші права, передбачені законом, що регулює питання створення, діяльності та припинення акціонерних товариств. Прості акції надають їх власникам однакові права.

Прості акції не підлягають конвертації у привілейовані акції або інші цінні папери акціонерного товариства.

Надання будь-яких гарантій щодо отримання доходу (дивідендів) за простими акціями забороняється.

{Частину сьому статті 6 доповнено абзацом третім згідно із Законом № 5042-VI від 04.07.2012}

8. Привілейовані акції надають їх власникам переважні, стосовно власників простих акцій, права на отримання частини прибутку акціонерного товариства у вигляді дивідендів та на отримання частини майна акціонерного товариства у разі його ліквідації, а також надають права на участь в управлінні акціонерним товариством у випадках, передбачених статутом і законом, який регулює питання створення, діяльності та припинення акціонерних товариств.

9. Акціонерне товариство розміщує привілейовані акції різних класів (з різним обсягом прав), якщо така можливість передбачена його статутом. У такому разі  у проспекті або рішенні про емісію цінних паперів зазначається черговість отримання дивідендів і виплат з майна ліквідованого товариства для кожного класу привілейованих акцій, розміщених акціонерним товариством, яка встановлюється статутом товариства. Привілейовані акції певних класів можуть бути конвертовані у прості акції або у привілейовані акції інших класів, якщо це передбачено проспектом або рішенням про емісію цінних паперів.

{Абзац перший частини дев’ятої статті 6 із змінами, внесеними згідно із Законом № 5042-VI від 04.07.2012}

Частка привілейованих акцій у статутному капіталі акціонерного товариства не може перевищувати 25 відсотків.

{Частина дев’ята статті 6 із змінами, внесеними згідно із Законом № 2210-VIII від 16.11.2017}

10. Реєстрацію випуску акцій здійснює Національна комісія з цінних паперів та фондового ринку в установленому нею порядку. Обіг акцій дозволяється після реєстрації Національною комісією з цінних паперів та фондового ринку звіту про результати розміщення акцій та видачі свідоцтва про реєстрацію випуску акцій.

11. Особливості емісії, обігу, обліку та викупу акцій корпоративних інвестиційних фондів визначаються законодавством.

Стаття 6-1. Акції корпоративного інвестиційного фонду

1. Акція корпоративного інвестиційного фонду - цінний папір, емітентом якого є корпоративний інвестиційний фонд та який посвідчує майнові права його власника (учасника корпоративного інвестиційного фонду), включаючи право на отримання дивідендів (для закритого корпоративного інвестиційного фонду), частини майна корпоративного інвестиційного фонду у разі його ліквідації, право на управління корпоративним інвестиційним фондом, а також немайнові права, передбачені законодавством про інститути спільного інвестування.

2. Акції корпоративного інвестиційного фонду є виключно простими та існують у бездокументарній формі.

3. Строк розміщення акцій відкритого та інтервального корпоративних інвестиційних фондів не обмежується.

4. Акції корпоративного інвестиційного фонду можуть надавати його власнику право на отримання доходу у вигляді дивідендів, крім відкритого та інтервального корпоративних інвестиційних фондів.

5. Особливості емісії, обігу, обліку та погашення акцій корпоративного інвестиційного фонду визначаються законодавством про інститути спільного інвестування.

{Закон доповнено статтею 6-1 згідно із Законом № 5080-VI від 05.07.2012}

Стаття 7. Облігації

1. Облігація - цінний папір, що посвідчує внесення його першим власником коштів, визначає відносини позики між власником облігації та емітентом, підтверджує зобов’язання емітента повернути власникові облігації її номінальну вартість у передбачений проспектом або рішенням про емісію цінних паперів (для державних облігацій України - умовами їх розміщення) строк та виплатити доход за облігацією, якщо інше не передбачено проспектом або рішенням про емісію цінних паперів (для державних облігацій України - умовами їх розміщення).

{Абзац перший частини першої статті 7 із змінами, внесеними згідно із Законом № 2210-VIII від 16.11.2017}

Перехід права власності на облігації емітента до іншої особи не є підставою для звільнення емітента від виконання зобов’язань, що підтверджуються облігацією.

{Частину першу статті 7 доповнено абзацом другим згідно із Законом № 5042-VI від 04.07.2012}

{Частина перша статті 7 із змінами, внесеними згідно із Законами № 3461-VI від 02.06.2011, № 5042-VI від 04.07.2012, № 2210-VIII від 16.11.2017}

2. Облігації можуть існувати виключно в бездокументарній формі.

{Частина друга статті 7 в редакції Закону № 3461-VI від 02.06.2011}

3. Емітент, у порядку, встановленому Національною комісією з цінних паперів та фондового ринку, може здійснювати емісію відсоткових, цільових та дисконтних облігацій.

{Абзац перший частини третьої статті 7 із змінами, внесеними згідно із Законом № 2210-VIII від 16.11.2017}

Відсоткові облігації - облігації, за якими передбачається виплата відсоткових доходів або за якими відсоткова ставка дорівнює нулю.

{Абзац другий частини третьої статті 7 в редакції Закону № 2210-VIII від 16.11.2017}

Цільові облігації - облігації, виконання зобов’язань за якими здійснюється шляхом передачі товарів та/або надання послуг відповідно до вимог, встановлених проспектом або рішенням про емісію цінних паперів (для державних облігацій України - умовами їх розміщення), а також шляхом сплати коштів власнику таких облігацій у випадках та порядку, передбачених проспектом або рішенням про емісію цінних паперів, облігацій (для державних облігацій України - умовами їх розміщення).

{Абзац третій частини третьої статті 7 в редакції Закону № 3461-VI від 02.06.2011; із змінами, внесеними згідно із Законом № 5042-VI від 04.07.2012}

Дисконтні облігації - облігації, що розміщуються за ціною, нижчою ніж їх номінальна вартість. Різниця між ціною придбання та номінальною вартістю облігації, яка виплачується власнику облігації під час її погашення становить доход (дисконт) за облігацією.

{Абзац четвертий частини третьої статті 7 із змінами, внесеними згідно із Законом № 5042-VI від 04.07.2012}

{Частина третя статті 7 із змінами, внесеними згідно із Законом № 2210-VIII від 16.11.2017}

4. Облігації можуть розміщуватися з фіксованим строком погашення, єдиним для всього випуску. Дострокове погашення облігацій за вимогою їх власників дозволяється у разі, коли така можливість передбачена проспектом або рішенням про емісію цінних паперів (для державних облігацій України - умовами їх розміщення), яким визначені порядок встановлення ціни дострокового погашення облігацій і строк, у який облігації можуть бути пред’явлені для дострокового погашення.

{Частина четверта статті 7 із змінами, внесеними згідно із Законами № 5042-VI від 04.07.2012, № 2210-VIII від 16.11.2017}

5. Погашення відсоткових та дисконтних облігацій здійснюється виключно коштами, крім конвертованих облігацій підприємств, погашення яких здійснюється в порядку, встановленому статтею 8-3 цього Закону. Погашення цільових облігацій здійснюється шляхом передачі товарів та/або надання послуг, а також сплати коштів власнику таких облігацій у випадках та порядку, передбачених проспектом або рішенням про емісію цінних паперів (для державних облігацій України - умовами їх розміщення). Емітент облігацій протягом 15 днів після закінчення погашення облігацій (крім державних облігацій та облігацій міжнародних фінансових організацій) подає Національній комісії з цінних паперів та фондового ринку звіт про результати погашення облігацій за формою та в порядку, встановленими Національною комісією з цінних паперів та фондового ринку.

{Частина п’ята статті 7 в редакції Закону № 3461-VI від 02.06.2011; із змінами, внесеними згідно із Законом № 5042-VI від 04.07.2012; в редакції Закону № 2210-VIII від 16.11.2017}

6. Облігація має номінальну вартість, визначену в національній валюті, кратну 1 гривні, а якщо це передбачено проспектом облігацій (рішенням про розміщення облігацій, а для державних облігацій - умовами їх розміщення), - в іноземній валюті, кратну одиниці такої іноземної валюти.

{Частина шоста статті 7 із змінами, внесеними згідно із Законом № 5042-VI від 04.07.2012; в редакції Закону № 2210-VIII від 16.11.2017}

7. Емітент може розміщувати іменні облігації та облігації на пред’явника. Обіг облігацій дозволяється після реєстрації Національною комісією з цінних паперів та фондового ринку звіту про результати розміщення облігацій та видачі свідоцтва про реєстрацію випуску облігацій.

{Частину восьму статті 7 виключено на підставі Закону № 3461-VI від 02.06.2011}

9. Продаж облігацій здійснюється в національній валюті, а якщо це передбачено законодавством та проспектом або рішенням про емісію цінних паперів відповідного випуску облігацій (для державних облігацій України - умовами їх розміщення), - в іноземній валюті.

{Частина дев’ята статті 7 із змінами, внесеними згідно із Законами № 5042-VI від 04.07.2012, № 2210-VIII від 16.11.2017}

{Частину десяту статті 7 виключено на підставі Закону № 3461-VI від 02.06.2011}

Стаття 8. Облігації підприємств

1. Облігації підприємств розміщуються юридичними особами тільки після повної сплати свого статутного капіталу.

Облігації підприємств підтверджують зобов’язання емітента за ними та не дають право на участь в управлінні емітентом.

2. Не допускається розміщення облігацій підприємств для формування і поповнення статутного капіталу емітента, а також покриття збитків від господарської діяльності шляхом зарахування доходу від продажу облігацій як результату поточної господарської діяльності.

3. Юридична особа має право розміщувати відсоткові та/або дисконтні облігації на суму, яка не перевищує трикратного розміру власного капіталу або розміру забезпечення, що надається їй з цією метою третіми особами.

Порядок емісії, обігу та викупу цільових облігацій підприємств встановлюється Національною комісією з цінних паперів та фондового ринку.

{Частину третю статті 8 доповнено абзацом другим згідно із Законом № 3461-VI від 02.06.2011}

{Частина третя статті 8 із змінами, внесеними згідно із Законом № 3461-VI від 02.06.2011}

{Частину четверту статті 8 виключено на підставі Закону № 2210-VIII від 16.11.2017}

5. Рішення про емісію облігацій підприємств приймається відповідним органом управління емітента згідно з нормами законів, що регулюють порядок створення, діяльності та припинення юридичних осіб відповідної організаційно-правової форми.

{Абзац перший частини п'ятої статті 8 із змінами, внесеними згідно із Законом № 2210-VIII від 16.11.2017}

Кошти, залучені від емісії цільових облігацій підприємств, використовуються на цілі, визначені проспектом або рішенням про емісію таких облігацій.

{Частину п’яту статті 8 доповнено абзацом другим згідно із Законом № 3461-VI від 02.06.2011; із змінами, внесеними згідно із Законом № 2210-VIII від 16.11.2017}

6. Реєстрацію випуску облігацій підприємств здійснює Національна комісія з цінних паперів та фондового ринку в установленому нею порядку.

7. Емітент облігацій підприємств може прийняти рішення про продовження визначених проспектом або рішенням про емісію цінних паперів строків обігу та погашення облігацій у разі викупу ним усього відповідного випуску (серії) облігацій або згоди на продовження таких строків усіх власників відповідного випуску (серії) облігацій. У разі такого викупу його ціна не може бути меншою ніж номінальна вартість облігацій.

Тривалість періоду, на який можуть бути продовжені строки обігу та погашення облігацій підприємств, не може перевищувати тривалості періоду, визначеного проспектом або рішенням про емісію цінних паперів.

Повторне продовження строків обігу та погашення облігацій підприємств не допускається.

Порядок продовження строків обігу та погашення облігацій підприємств встановлюється Національною комісією з цінних паперів та фондового ринку.

{Статтю 8 доповнено частиною сьомою згідно із Законом № 2601-VI від 08.10.2010; із змінами, внесеними згідно із Законом № 2210-VIII від 16.11.2017}

Стаття 8-1. Цільові облігації підприємств, виконання зобов’язань за якими здійснюється шляхом передачі об’єкта (частини об’єкта) житлового будівництва

1. Емісію цільових облігацій підприємств, виконання зобов’язань за якими здійснюється шляхом передачі об’єкта (частини об’єкта) житлового будівництва, може здійснювати юридична особа, яка згідно із законодавством має право на виконання функцій замовника будівництва такого об’єкта, або юридична особа, що уклала договір участі у будівництві житла з органами виконавчої влади, органами місцевого самоврядування, що мають право власності, оренди чи постійного користування земельною ділянкою, на якій буде розташовано об’єкт житлового будівництва, яким забезпечуватиметься виконання зобов’язань за цільовими облігаціями.

2. Емітент цільових облігацій підприємств, виконання зобов’язань за якими здійснюється шляхом передачі об’єкта (частини об’єкта) житлового будівництва, не має права вчиняти будь-які дії, наслідком яких може бути встановлення обтяження на такий об’єкт (частину об’єкта) житлового будівництва, земельну ділянку, яка призначена для спорудження об’єкта житлового будівництва, та майнові права на них.

3. У разі прийняття органами місцевого самоврядування або органами виконавчої влади за їх ініціативою у випадках та порядку, передбачених законом, рішення, що має наслідком зміну користувача земельної ділянки, яка призначена для спорудження об’єкта житлового будівництва, що фінансується із залученням коштів фізичних та/або юридичних осіб шляхом емісії цільових облігацій підприємств, у відповідному місцевому бюджеті передбачаються видатки для відшкодування збитків власникам таких облігацій. Спори про відшкодування таких збитків зазначених власників вирішуються відповідно до закону.

Порядок визначення розміру зазначених збитків та здійснення відшкодування встановлюються Кабінетом Міністрів України.

{Закон доповнено статтею 8-1 згідно із Законом № 3461-VI від 02.06.2011}

Стаття 8-2. Облігації Фонду гарантування вкладів фізичних осіб

1. Облігації Фонду гарантування вкладів фізичних осіб можуть бути:

довгострокові - понад п’ять років;

середньострокові - від одного до п’яти років;

короткострокові - до одного року.

2. Облігації Фонду гарантування вкладів фізичних осіб - цінні папери, що розміщуються виключно на внутрішньому фондовому ринку і підтверджують зобов’язання Фонду гарантування вкладів фізичних осіб щодо відшкодування пред’явникам цих облігацій їх номінальної вартості з виплатою доходу відповідно до умов розміщення облігацій.

Кошти, залучені Фондом гарантування вкладів фізичних осіб від розміщення облігацій, використовуються виключно для фінансування напрямів, передбачених Законом України "Про систему гарантування вкладів фізичних осіб".

3. Умови розміщення та погашення облігацій встановлюються Фондом гарантування вкладів фізичних осіб відповідно до законодавства.

4. Порядок проведення операцій, пов’язаних з розміщенням цих облігацій, встановлюється Фондом гарантування вкладів фізичних осіб.

5. Витрати на підготовку розміщення, а також на розміщення, погашення облігацій Фонду гарантування вкладів фізичних осіб, виплату доходів здійснюються відповідно до умов розміщення облігацій Фонду гарантування вкладів фізичних осіб за рахунок коштів Фонду.

6. Облігації Фонду гарантування вкладів фізичних осіб можуть бути іменними або на пред’явника. Облігації Фонду гарантування вкладів фізичних осіб можуть існувати виключно в бездокументарній формі.

7. Продаж облігацій Фонду гарантування вкладів фізичних осіб здійснюється в національній валюті.

8. Виплата доходів і погашення облігацій Фонду гарантування вкладів фізичних осіб здійснюються коштами або облігаціями Фонду гарантування вкладів фізичних осіб інших видів за згодою сторін.

{Частина восьма статті 8-2 із змінами, внесеними згідно із Законом № 2210-VIII від 16.11.2017}

9. Вимоги до емітентів та суми облігацій, які має право розміщувати емітент, встановлені статтею 8 цього Закону, не поширюються на Фонд гарантування вкладів фізичних осіб.

{Закон доповнено статтею 8-2 згідно із Законом № 1586-VII від 04.07.2014}

Стаття 8-3. Конвертовані облігації підприємств

1. Конвертовані облігації підприємств - облігації, емісія яких здійснюється акціонерним товариством та передбачає зобов’язання емітента з виплати доходів, погашення облігацій шляхом конвертації таких облігацій на відповідну кількість акцій цього емітента або шляхом виплати номінальної вартості такої облігації за вибором власника такої облігації у порядку, передбаченому проспектом або рішенням про емісію цінних паперів.

2. Емітент конвертованих облігацій підприємств може здійснювати емісію виключно іменних облігацій.

3. Порядок емісії, обігу, погашення та скасування реєстрації випуску конвертованих облігацій підприємств встановлюється Національною комісією з цінних паперів та фондового ринку.

4. Реєстрацію випуску конвертованих облігацій підприємств здійснює Національна комісія з цінних паперів та фондового ринку в установленому нею порядку.

{Закон доповнено статтею 8-3 згідно із Законом № 2210-VIII від 16.11.2017}

Стаття 9. Облігації місцевих позик

1. До облігацій місцевих позик належать облігації внутрішніх та зовнішніх місцевих позик.

Рішення про розміщення облігацій місцевих позик приймає Верховна Рада Автономної Республіки Крим або міська рада відповідно до вимог, установлених бюджетним законодавством.

2. Реєстрацію випуску облігацій місцевих позик здійснює Національна комісія з цінних паперів та фондового ринку в установленому нею порядку.

3. Особливості погашення та реалізації прав за облігаціями місцевих позик визначаються проспектом або рішенням про емісію цінних паперів.

{Частина третя статті 9 із змінами, внесеними згідно із Законами № 5042-VI від 04.07.2012, № 2210-VIII від 16.11.2017}

Стаття 10. Державні облігації України

1. Державні облігації України можуть бути:

довгострокові - понад п’ять років;

середньострокові - від одного до п’яти років;

короткострокові - до одного року.

2. Державні облігації України поділяються на облігації внутрішніх державних позик України, облігації зовнішніх державних позик України та цільові облігації внутрішніх державних позик України.

3. Облігації внутрішніх державних позик України - державні цінні папери, що розміщуються виключно на внутрішньому фондовому ринку і підтверджують зобов’язання України щодо відшкодування пред’явникам цих облігацій їх номінальної вартості з виплатою доходу відповідно до умов розміщення облігацій. Номінальна вартість облігацій внутрішніх державних позик України може бути визначена в іноземній валюті.

{Частина третя статті 10 із змінами, внесеними згідно із Законом № 4093-VI від 09.12.2011}

4. Цільові облігації внутрішніх державних позик України - облігації внутрішніх державних позик, емісія яких є джерелом фінансування дефіциту державного бюджету в обсягах, передбачених на цю мету законом про Державний бюджет України на відповідний рік, та в межах граничного розміру державного боргу.

Основним реквізитом цільових облігацій внутрішніх державних позик України є зазначення передбаченого законом про Державний бюджет України на відповідний рік напряму використання залучених від розміщення таких облігацій коштів.

Кошти, залучені до Державного бюджету України від розміщення цільових облігацій внутрішніх державних позик України, використовуються виключно для фінансування державних або регіональних програм і проектів на умовах їх повернення в обсягах, передбачених на цю мету законом про Державний бюджет України на відповідний рік. Фінансування здійснюється відповідно до кредитних договорів, що укладаються між державою в особі центрального органу виконавчої влади, що реалізує державну бюджетну політику у сфері управління державним боргом та гарантованим державою боргом, та отримувачем коштів. Умови кредитних договорів повинні відповідати умовам розміщення цільових облігацій внутрішніх державних позик України з обов’язковим установленням дати обслуговування та погашення кредиту за п’ять днів до дати обслуговування та погашення цільових облігацій внутрішніх державних позик України.

{Абзац третій частини четвертої статті 10 із змінами, внесеними згідно із Законами № 5042-VI від 04.07.2012, № 293-IX від 14.11.2019}

5. Облігації зовнішніх державних позик України - державні боргові цінні папери, що розміщуються на міжнародних фондових ринках і підтверджують зобов’язання України відшкодувати пред’явникам цих облігацій їх номінальну вартість з виплатою доходу відповідно до умов розміщення облігацій.

{Частина п’ята статті 10 із змінами, внесеними згідно із Законом № 5042-VI від 04.07.2012}

6. Емісія державних облігацій України є частиною бюджетного процесу і не підлягає регулюванню Національною комісією з цінних паперів та фондового ринку.

7. Емісія державних облігацій України регулюється законом України про Державний бюджет України на відповідний рік, яким встановлюються граничні розміри державного зовнішнього та внутрішнього боргу.

Рішення про розміщення облігацій зовнішніх та внутрішніх державних позик України та умови їх розміщення приймається згідно з Бюджетним кодексом України.

{Абзац другий частини сьомої статті 10 із змінами, внесеними згідно із Законом № 5042-VI від 04.07.2012}

Розміщення державних облігацій України здійснюється у разі дотримання на кінець року граничних розмірів державного зовнішнього та внутрішнього боргу, передбачених Верховною Радою України в законі про Державний бюджет України на відповідний рік.

8. Умови розміщення та погашення облігацій внутрішніх державних позик України і цільових облігацій внутрішніх державних позик України, не визначені умовами розміщення, встановлюються центральним органом виконавчої влади, що забезпечує формування та реалізацію державної фінансової і бюджетної політики, відповідно до законодавства.

{Частина восьма статті 10 із змінами, внесеними згідно із Законом № 293-IX від 14.11.2019}

9. Національний банк України виконує операції з обслуговування державного боргу, пов’язані з розміщенням облігацій внутрішніх державних позик та цільових облігацій внутрішніх державних позик України, їх погашенням і виплатою доходів за ними, а також провадить депозитарну діяльність щодо цих цінних паперів. Порядок проведення операцій, пов’язаних з розміщенням цих облігацій, встановлюється Національним банком України за погодженням з центральним органом виконавчої влади, що забезпечує формування та реалізацію державної фінансової і бюджетної політики. Особливості провадження депозитарної діяльності з державними облігаціями України визначаються Національною комісією з цінних паперів та фондового ринку разом з Національним банком України.

{Частина дев'ята статті 10 із змінами, внесеними згідно із Законом № 293-IX від 14.11.2019}

10. Розміщення, обслуговування та погашення облігацій зовнішніх державних позик України здійснює центральний орган виконавчої влади, що реалізує державну бюджетну політику у сфері управління державним боргом та гарантованим державою боргом, яке може залучати для цього банки, інвестиційні компанії тощо. Відносини між Міністерством фінансів України і цими організаціями регулюються відповідними договорами.

{Частина десята статті 10 із змінами, внесеними згідно із Законом № 293-IX від 14.11.2019}

11. Витрати на підготовку розміщення, а також на розміщення, погашення державних облігацій України, виплату доходів здійснюються відповідно до умов розміщення державних облігацій України за рахунок коштів, передбачених на такі цілі у Державному бюджеті України.

12. Державні облігації України можуть бути іменними або на пред’явника.

Державні облігації України можуть існувати виключно в бездокументарній формі.

{Абзац другий частини дванадцятої статті 10 в редакції Закону № 3461-VI від 02.06.2011}

13. Продаж облігацій внутрішніх державних позик України здійснюється в національній або іноземній валюті, а облігацій зовнішніх державних позик України - у валюті запозичення.

{Частина тринадцята статті 10 в редакції Закону № 4093-VI від 09.12.2011}

14. Виплата доходів і погашення державних облігацій України здійснюється коштами або в іншій формі за згодою сторін.

{Частина чотирнадцята статті 10 в редакції Закону № 701-VIII від 17.09.2015; із змінами, внесеними згідно із Законом № 2210-VIII від 16.11.2017}

Стаття 10-1. Облігації міжнародних фінансових організацій

1. Міжнародна фінансова організація - міжнародна організація, яка на умовах, визначених своїм установчим актом, та/або відповідно до міжнародного договору України здійснює емісію облігацій на території України.

Міжнародні  фінансові організації можуть здійснювати в порядку, встановленому Національною комісією з цінних паперів та фондового ринку, емісію відсоткових або дисконтних облігацій, у тому числі шляхом здійснення публічної пропозиції.

{Абзац другий частини першої статті 10-1 в редакції Закону № 2210-VIII від 16.11.2017}

Емісії облігацій міжнародних фінансових організацій обслуговуються у депозитарній системі України.

2. Центральний орган виконавчої влади, що забезпечує формування та реалізує державну фінансову політику, за погодженням з Національним банком України надає дозвіл на здійснення міжнародною фінансовою організацією емісії облігацій. Рішення щодо надання зазначеного погодження або щодо обґрунтованої відмови у такому наданні приймається в установленому порядку протягом п’яти робочих днів з дня отримання відповідного звернення від міжнародної фінансової організації.

{Частина друга статті 10-1 із змінами, внесеними згідно із Законом № 440-IX від 14.01.2020}

3. Кошти, отримані міжнародними фінансовими організаціями, членом яких є Україна, від розміщення облігацій, використовуються для здійснення такими організаціями операцій відповідно до установчих актів таких організацій та/або міжнародних договорів України згідно з Конституцією України та Законом України "Про міжнародні договори України".

У разі якщо Україна не є членом міжнародної фінансової організації та/або з такою організацією не укладено міжнародний договір України, кошти, отримані цією організацією від розміщення облігацій, використовуються за погодженням з Кабінетом Міністрів України у визначеному ним порядку.

Особливості емісії та обігу облігацій міжнародних фінансових організацій, у тому числі перелік документів, що подаються для реєстрації випуску таких облігацій, та вимоги до їх оформлення, а також строки реєстрації випуску та звіту про результати розміщення цінних паперів визначаються Національною комісією з цінних паперів та фондового ринку.

4. Облігація міжнародної фінансової організації має номінальну вартість, визначену в національній валюті.

Розміщення, продаж та погашення зазначених облігацій здійснюються в національній валюті.

5. Вимоги до розкриття інформації міжнародними фінансовими організаціями як емітентами облігацій, зокрема порядок, зміст та строки подання ними регулярної та особливої інформації, встановлюються Національною комісією з цінних паперів та фондового ринку, якщо інше не передбачено міжнародними договорами України.

Особливості допуску облігацій міжнародних фінансових організацій до торгів на фондових біржах встановлюються Національною комісією з цінних паперів та фондового ринку.

{Частину п'яту статті 10-1 доповнено абзацом другим згідно із Законом № 2210-VIII від 16.11.2017}

6. Положення розділів IV і V цього Закону не застосовуються до міжнародних фінансових організацій та облігацій міжнародних фінансових організацій, крім випадків, якщо це прямо передбачено проспектом таких облігацій, з урахуванням особливостей, визначених таким проспектом. Міжнародні фінансові організації можуть оформлювати проспект при здійсненні будь-якої емісії відсоткових або дисконтних облігацій, у тому числі шляхом здійснення публічної пропозиції.

{Частина шоста статті 10-1 в редакції Закону № 2210-VIII від 16.11.2017}

7. Після початку розміщення облігацій міжнародних фінансових організацій зміни до проспекту таких облігацій у частині умов розміщення, обігу, виплати доходу, погашення та обсягу прав власників за цінними паперами вносяться емітентом за згодою всіх власників облігацій відповідного випуску. Зміни до проспекту, що не стосуються таких умов та обсягу прав власників за цінними паперами, вносяться емітентом самостійно.

{Статтю 10-1 доповнено частиною сьомою згідно із Законом № 2210-VIII від 16.11.2017}

{Закон доповнено статтею 10-1 згідно з Законом № 400-VII від 04.07.2013}

Стаття 11. Казначейські зобов’язання України

1. Казначейське зобов’язання України - державний цінний папір, що розміщується виключно на добровільних засадах серед фізичних осіб, посвідчує факт заборгованості Державного бюджету України перед власником казначейського зобов’язання України, дає власнику право на отримання грошового доходу та погашається відповідно до умов розміщення казначейських зобов’язань України. Номінальна вартість казначейських зобов’язань України може бути визначена у національній або іноземній валюті.

{Абзац перший частини першої статті 11 із змінами, внесеними згідно із Законом № 5034-VI від 04.07.2012}

Обсяг емісії казначейських зобов’язань України у сукупності з емісією державних облігацій внутрішніх державних позик України не може перевищувати граничного обсягу внутрішнього державного боргу та обсягу пов’язаних з обслуговуванням державного боргу видатків, визначених законом про Державний бюджет України на відповідний рік.

Емісія казначейських зобов’язань України є частиною бюджетного процесу і не підлягає регулюванню Національною комісією з цінних паперів та фондового ринку.

Погашення та сплата доходу за казначейськими зобов’язаннями України гарантується доходами Державного бюджету України.

2. Казначейські зобов’язання України можуть бути:

довгострокові - понад п’ять років;

середньострокові - від одного до п’яти років;

короткострокові - до одного року.

3. Емітентом казначейських зобов’язань України виступає держава в особі центрального органу виконавчої влади, що реалізує державну бюджетну політику у сфері управління державним боргом та гарантованим державою боргом, за дорученням Кабінету Міністрів України.

{Частина третя статті 11 із змінами, внесеними згідно із Законом № 293-IX від 14.11.2019}

4. Казначейські зобов’язання України можуть бути іменними або на пред’явника.

Казначейські зобов’язання України розміщуються у документарній або бездокументарній формі.

У разі розміщення казначейських зобов’язань України у документарній формі видається сертифікат.

У сертифікаті казначейського зобов’язання України зазначаються вид цінного паперу, найменування і місцезнаходження емітента, сума платежу, дата виплати грошового доходу, дата погашення, зазначення місця, в якому повинно бути здійснено погашення, дата і місце видачі казначейського зобов’язання України, серія та номер сертифіката казначейського зобов’язання України, підпис керівника емітента або іншої уповноваженої особи. У сертифікаті іменного казначейського зобов’язання України також зазначається ім’я власника.

{Абзац четвертий частини четвертої статті 11 із змінами, внесеними згідно із Законом № 1206-VII від 15.04.2014}

Особливості погашення та реалізації прав за казначейськими зобов’язаннями України визначаються умовами їх розміщення, які затверджуються центральним органом виконавчої влади, що забезпечує формування та реалізацію державної фінансової і бюджетної політики, відповідно до законодавства.

{Абзац п’ятий частини четвертої статті 11 із змінами, внесеними згідно із Законами № 5034-VI від 04.07.2012, № 293-IX від 14.11.2019}

Продаж, виплата грошового доходу та погашення казначейських зобов’язань України здійснюються в національній або іноземній валюті відповідно до умов їх розміщення.

{Частину четверту статті 11 доповнено абзацом шостим згідно із Законом № 5034-VI від 04.07.2012}

5. Рішення про розміщення казначейських зобов’язань України приймається згідно з Бюджетним кодексом України. У рішенні передбачаються умови розміщення та погашення казначейських зобов’язань України.

6. Умови розміщення казначейських зобов’язань України можуть передбачати їх погашення шляхом зменшення зобов’язань перед Державним бюджетом України власника казначейського зобов’язання України на вартість цього зобов’язання.

7. Порядок визначення вартості продажу казначейських зобов’язань України, під час їх розміщення встановлюється центральним органом виконавчої влади, що забезпечує формування та реалізацію державної фінансової і бюджетної політики.

{Частина сьома статті 11 із змінами, внесеними згідно із Законом № 293-IX від 14.11.2019}

{Наказ № 980, Наказ № 1207}

8. Особливості провадження депозитарної діяльності з казначейськими зобов’язаннями України визначаються Національною комісією з цінних паперів та фондового ринку разом з Національним банком України.

Стаття 12. Інвестиційні сертифікати

1. Інвестиційний сертифікат - цінний папір, який розміщується інвестиційним фондом, інвестиційною компанією, компанією з управління активами пайового інвестиційного фонду та посвідчує право власності інвестора на частку в інвестиційному фонді, взаємному фонді інвестиційної компанії та пайовому інвестиційному фонді.

2. Емітентом інвестиційних сертифікатів виступає інвестиційний фонд, інвестиційна компанія або компанія з управління активами пайового інвестиційного фонду.

3. Кількість проголошених інвестиційних сертифікатів пайового інвестиційного фонду зазначається у проспекті емісії.

Строк, протягом якого здійснюється укладення договорів з першими власниками щодо відчуження інвестиційних сертифікатів відкритого та інтервального пайових інвестиційних фондів, не обмежується.

{Абзац другий частини третьої статті 12 в редакції Закону № 5042-VI від 04.07.2012}

4. Інвестиційні сертифікати можуть надавати його власнику право на отримання доходу у вигляді дивідендів. Дивіденди за інвестиційними сертифікатами відкритого та інтервального пайового інвестиційних фондів не нараховуються і не сплачуються.

5. Розміщення похідних (деривативів), базовим активом яких є право на отримання інвестиційних сертифікатів, не допускається.

{Частина п’ята статті 12 із змінами, внесеними згідно із Законом № 5042-VI від 04.07.2012}

6. Особливості емісії, обігу, обліку та погашення інвестиційних сертифікатів визначаються відповідним законодавством.

{Частина шоста статті 12 із змінами, внесеними згідно із Законом № 5042-VI від 04.07.2012}

Стаття 13. Ощадні (депозитні) сертифікати

1. Ощадний (депозитний) сертифікат - цінний папір, який підтверджує суму вкладу, внесеного у банк, і права вкладника (власника сертифіката) на одержання зі спливом встановленого строку суми вкладу та процентів, встановлених сертифікатом, у банку, який його видав.

2. Ощадний (депозитний) сертифікат є неемісійним цінним папером, що видається на певний строк (під відсотки, передбачені умовами його видачі).

Ощадні (депозитні) сертифікати можуть бути іменними або на пред’явника та існують виключно у документарній формі.

{Частина друга статті 13 в редакції Закону № 5042-VI від 04.07.2012}

3. В ощадному (депозитному) сертифікаті зазначаються вид цінного паперу, найменування і місцезнаходження банку, що випустив сертифікат, серія і номер сертифіката, дата випуску, сума депозиту, процентна ставка, строк отримання вкладу, підпис керівника банку або іншої уповноваженої особи, засвідчений печаткою банку.

{Частина третя статті 13 із змінами, внесеними згідно із Законом № 5042-VI від 04.07.2012}

4. Права за іменним ощадним (депозитним) сертифікатом передаються в порядку, встановленому для відступлення права вимоги. Передача прав за ощадним (депозитним) сертифікатом на пред’явника здійснюється шляхом передачі ощадного (депозитного) сертифіката.

{Частина четверта статті 13 в редакції Закону № 5042-VI від 04.07.2012}

5. Доход за ощадними (депозитними) сертифікатами виплачується під час пред’явлення їх для оплати в банк, що розмістив ці сертифікати.

{Абзац другий частини п’ятої статті 13 виключено на підставі Закону № 424-VIII від 14.05.2015}

Стаття 14. Вексель

1. Вексель - цінний папір, який посвідчує безумовне грошове зобов’язання векселедавця або його наказ третій особі сплатити після настання строку платежу визначену суму власнику векселя (векселедержателю).

2. Векселі можуть бути прості або переказні та існують виключно у документарній формі.

{Частина друга статті 14 в редакції Закону № 5518-VI від 06.12.2012; із змінами, внесеними згідно із Законом № 407-VII від 04.07.2013}

3. Особливості видачі та обігу векселів, здійснення операцій з векселями, погашення вексельних зобов’язань та стягнення за векселями визначаються законом.

{Абзац другий частини третьої статті 14 виключено на підставі Закону № 407-VII від 04.07.2013}

{Абзац третій частини третьої статті 14 виключено на підставі Закону № 407-VII від 04.07.2013}

{Абзац четвертий частини третьої статті 14 виключено на підставі Закону № 407-VII від 04.07.2013}

{Абзац п’ятий частини третьої статті 14 виключено на підставі Закону № 407-VII від 04.07.2013}

Стаття 15. Іпотечні, приватизаційні, похідні та товаророзпорядчі цінні папери

1. Особливості емісії (видачі), обігу та обліку заставних, іпотечних сертифікатів, іпотечних облігацій, сертифікатів ФОН, приватизаційних, похідних, товаророзпорядчих цінних паперів та порядок розкриття інформації щодо них визначаються законодавством.

Стаття 15-1. Державний дериватив

1. Державний дериватив - цінний папір, що розміщується державою на міжнародних фондових ринках і підтверджує зобов’язання України відповідно до умов розміщення цього цінного папера здійснити виплати власнику цього цінного папера в разі досягнення певних показників валового внутрішнього продукту України, а також здійснити інші виплати.

2. Емісія державних деривативів є частиною бюджетного процесу і не підлягає регулюванню Національною комісією з цінних паперів та фондового ринку.

3. Рішення про розміщення державних деривативів та умови їх розміщення приймається згідно з Бюджетним кодексом України та законами України.

{Закон доповнено статтею 15-1 згідно із Законом № 701-VIII від 17.09.2015}

Розділ III
ПРОФЕСІЙНА ДІЯЛЬНІСТЬ НА ФОНДОВОМУ РИНКУ

Стаття 16. Види професійної діяльності на фондовому ринку

1. Професійна діяльність на фондовому ринку - діяльність акціонерних товариств і товариств з обмеженою відповідальністю з надання фінансових та інших послуг у сфері розміщення та обігу цінних паперів, обліку прав на цінні папери та прав за цінними паперами, управління активами інституційних інвесторів, що відповідає вимогам, установленим до такої діяльності цим Законом та законодавством.

{Абзац перший частини першої статті 16 із змінами, внесеними згідно із Законами № 5042-VI від 04.07.2012, № 5178-VI від 06.07.2012}

Поєднання професійної діяльності на фондовому ринку з іншими видами діяльності забороняється, крім:

{Абзац другий частини першої статті 16 в редакції Закону № 5042-VI від 04.07.2012}

провадження банком діяльності з торгівлі цінними паперами, депозитарної діяльності та діяльності з управління майном для фінансування об’єктів будівництва та/або здійснення операцій з нерухомістю;

{Абзац частини першої статті 16 в редакції Законів № 5042-VI від 04.07.2012, № 79-IX від 12.09.2019}

надання професійним учасником фондового ринку консультаційних послуг щодо емісії, обігу та обліку цінних паперів, щодо прав та обов’язків емітента, інвестора та/або особи, яка видала неемісійний цінний папір, щодо обігу та обліку інших фінансових інструментів, а також щодо здійснення фінансових інвестицій у зазначені цінні папери та інші фінансові інструменти;

{Абзац частини першої статті 16 в редакції Закону № 5042-VI від 04.07.2012}

здійснення компанією з управління активами діяльності з адміністрування пенсійних фондів та/або діяльності з управління іпотечним покриттям;

{Абзац частини першої статті 16 в редакції Закону № 5042-VI від 04.07.2012}

провадження професійним учасником фондового ринку діяльності з надання інформаційних послуг на фондовому ринку, відмінне від надання рекламних послуг.

{Частину першу статті 16 доповнено абзацом шостим згідно із Законом № 2210-VIII від 16.11.2017}

2. На фондовому ринку здійснюються такі види професійної діяльності:

діяльність з торгівлі цінними паперами;

діяльність з управління активами інституційних інвесторів;

депозитарна діяльність;

діяльність з організації торгівлі на фондовому ринку;

клірингова діяльність;

{Частину другу статті 16 доповнено абзацом згідно із Законом № 5178-VI від 06.07.2012}

діяльність з адміністрування недержавних пенсійних фондів;

{Частину другу статті 16 доповнено абзацом сьомим згідно із Законом № 79-IX від 12.09.2019}

діяльність з управління майном для фінансування об’єктів будівництва та/або здійснення операцій з нерухомістю.

{Частину другу статті 16 доповнено абзацом восьмим згідно із Законом № 79-IX від 12.09.2019}

3. Професійна діяльність на фондовому ринку здійснюється виключно на підставі ліцензії, що видається Національною комісією з цінних паперів та фондового ринку (крім професійної діяльності Центрального депозитарію цінних паперів та депозитарної діяльності Національного банку України). Перелік документів, необхідних для отримання ліцензії, порядок її видачі та анулювання встановлюються Національною комісією з цінних паперів та фондового ринку.

Професійна діяльність Центрального депозитарію цінних паперів провадиться на підставі правил Центрального депозитарію цінних паперів, зареєстрованих Національною комісією з цінних паперів та фондового ринку в установленому законодавством порядку.

{Частину третю статті 16 доповнено абзацом згідно із Законом № 5178-VI від 06.07.2012}

Депозитарна діяльність Національного банку України провадиться з урахуванням особливостей депозитарної та клірингової діяльності з цінними паперами відповідно до компетенції, встановленої Законом України "Про депозитарну систему України".

{Частину третю статті 16 доповнено абзацом згідно із Законом № 5178-VI від 06.07.2012}

{Частина третя статті 16 із змінами, внесеними згідно із Законом № 5178-VI від 06.07.2012}

4. Професійна діяльність учасників фондового ринку, крім фондових бірж та депозитаріїв, здійснюється за умови членства щонайменше в одному об’єднанні професійних учасників ринку цінних паперів та/або саморегулівній організації, що об’єднує професійних учасників ринку цінних паперів за відповідним видом професійної діяльності.

{Частина четверта статті 16 в редакції Закону № 5042-VI від 04.07.2012}

5. Професійні учасники фондового ринку можуть утворювати відокремлені підрозділи за межами України за погодженням з Національною комісією з цінних паперів та фондового ринку та у встановленому нею порядку.

Професійні учасники фондового ринку та їх відокремлені підрозділи, у тому числі ті, що утворені та діють в іноземних державах, повинні дотримуватися вимог щодо організації фінансового моніторингу, встановлених законодавством України у сфері запобігання та протидії легалізації (відмиванню) доходів, одержаних злочинним шляхом, та фінансуванню тероризму.

У разі якщо вимоги щодо організації фінансового моніторингу суперечать законодавству іноземної держави, на території якої утворено відокремлений підрозділ, професійний учасник фондового ринку зобов’язаний повідомити спеціально уповноважений орган з питань фінансового моніторингу і Національну комісію з цінних паперів та фондового ринку про неможливість дотримання його відокремленим підрозділом зазначених вимог.

{Статтю 16 доповнено частиною п’ятою згідно із Законом № 3831-VI від 06.10.2011}

6. Професійний учасник фондового ринку в установленому законодавством порядку вживає заходів щодо обмеження ділових відносин або фінансових операцій з особами, що діють на території держав, які не виконують або неналежним чином виконують рекомендації міжнародних, міжурядових організацій, задіяних у сфері боротьби з легалізацією (відмиванням) доходів, одержаних злочинним шляхом, або фінансуванням тероризму.

{Статтю 16 доповнено частиною шостою згідно із Законом № 3831-VI від 06.10.2011}

Стаття 17. Діяльність з торгівлі цінними паперами

1. Професійна діяльність з торгівлі цінними паперами на фондовому ринку провадиться торговцями цінними паперами, які створюються у формі господарського товариства та для яких операції з цінними паперами та іншими фінансовими інструментами є виключним видом діяльності, крім випадків, передбачених цим Законом, а також банками.

{Абзац перший частини першої статті 17 в редакції Закону № 5042-VI від 04.07.2012}

Професійна діяльність з торгівлі цінними паперами включає:

брокерську діяльність;

дилерську діяльність;

андеррайтинг;

діяльність з управління цінними паперами.

Торговець цінними паперами може провадити дилерську діяльність, якщо має сплачений коштами статутний капітал у розмірі не менш як 500 тисяч гривень, брокерську діяльність - не менш як 1 мільйон гривень, андеррайтинг або діяльність з управління цінними паперами - не менш як 7 мільйонів гривень.

{Абзац сьомий частини першої статті 17 в редакції Закону № 2393-VI від 01.07.2010}

У статутному капіталі торговця цінними паперами частка іншого торговця не може перевищувати 10 відсотків.

Ліцензія на провадження андеррайтингу видається лише за умови наявності у торговця цінними паперами ліцензії на провадження дилерської діяльності.

{Абзац дев’ятий частини першої статті 17 в редакції Закону № 5042-VI від 04.07.2012}

2. Брокерська діяльність - укладення торговцем цінними паперами цивільно-правових договорів (зокрема на підставі договорів комісії, доручення) щодо цінних паперів та інших фінансових інструментів від свого імені (від імені іншої особи), за дорученням і за рахунок іншої особи.

{Абзац перший частини другої статті 17 із змінами, внесеними згідно із Законом № 5042-VI від 04.07.2012}

Торговець цінними паперами може виступати поручителем або гарантом виконання зобов’язань перед третіми особами за договорами, що укладаються від імені клієнта такого торговця, отримуючи за це винагороду, що визначається договором торговця цінними паперами з клієнтом.

Торговець цінними паперами, який провадить брокерську діяльність, може надавати своїм клієнтам консультації щодо купівлі-продажу цінних паперів та інших фінансових інструментів.

{Частину другу статті 17 доповнено абзацом третім згідно із Законом № 5042-VI від 04.07.2012}

На кошти та цінні папери клієнтів, що передаються торговцям цінними паперами або знаходяться у них згідно з договорами на здійснення брокерської діяльності, не може бути звернено стягнення за зобов’язаннями торговця цінними паперами, не пов’язаними із здійсненням ним функцій брокера.

{Частину другу статті 17 доповнено абзацом четвертим згідно із Законом № 5042-VI від 04.07.2012}

3. Дилерська діяльність - укладення торговцем цінними паперами цивільно-правових договорів щодо цінних паперів та інших фінансових інструментів від свого імені та за свій рахунок з метою перепродажу, крім випадків, передбачених законом.

{Частина третя статті 17 із змінами, внесеними згідно із Законом № 5042-VI від 04.07.2012}

4. Андеррайтинг - укладення торговцем цінними паперами договорів щодо відчуження цінних паперів та/або здійснення дій чи надання послуг, пов’язаних з таким відчуженням, у процесі емісії цих цінних паперів за дорученням, від імені та за рахунок емітента на підставі відповідного договору з емітентом.

{Абзац перший частини четвертої статті 17 в редакції Законів № 3264-VI від 21.04.2011, № 5042-VI від 04.07.2012}

Андеррайтер може надавати консультації емітенту щодо розміщення цінних паперів цього емітента.

{Абзац частини четвертої статті 17 в редакції Закону № 3264-VI від 21.04.2011}

Андеррайтер відповідно до договору з емітентом може здійснювати:

{Абзац третій частини четвертої статті 17 в редакції Закону № 5042-VI від 04.07.2012}

купівлю цінних паперів у емітента з подальшим їх перепродажем інвесторам;

{Абзац частини четвертої статті 17 в редакції Закону № 5042-VI від 04.07.2012}

гарантування повного або часткового продажу цінних паперів емітента інвесторам, повний чи частковий їх викуп за фіксованою ціною з подальшим перепродажем;

{Абзац частини четвертої статті 17 в редакції Закону № 5042-VI від 04.07.2012}

продаж якомога більшої кількості цінних паперів, без зобов’язання придбати будь-які цінні папери, що не були продані.

{Абзац частини четвертої статті 17 в редакції Закону № 5042-VI від 04.07.2012}

З метою організації публічного розміщення цінних паперів андеррайтери можуть укладати між собою договір про спільну діяльність.

5. Діяльність з управління цінними паперами - діяльність, яка провадиться торговцем цінними паперами від свого імені за винагороду протягом визначеного строку на підставі договору про управління переданими йому цінними паперами, іншими фінансовими інструментами та коштами, призначеними для інвестування в цінні папери та інші фінансові інструменти, а також отриманими у процесі управління цінними паперами, іншими фінансовими інструментами і коштами в інтересах установника управління або визначених ним третіх осіб.

{Абзац перший частини п’ятої статті 17 в редакції Закону № 5042-VI від 04.07.2012}

Договір про управління цінними паперами, іншими фінансовими інструментами і коштами, призначеними для інвестування в цінні папери та інші фінансові інструменти, може передбачати виникнення у торговця цінними паперами права довірчої власності на передані йому в управління цінні папери, інші фінансові інструменти і кошти, призначені для інвестування в цінні папери та інші фінансові інструменти, а також виникнення права довірчої власності на кошти, цінні папери, інші фінансові інструменти, отримані торговцем цінними паперами від управління цінними паперами та іншими фінансовими інструментами.

{Абзац частини п’ятої статті 17 в редакції Закону № 5042-VI від 04.07.2012}

Торговець цінними паперами, який провадить діяльність з управління цінними паперами, може надавати консультації, пов’язані з обслуговуванням установника управління.

{Абзац частини п’ятої статті 17 в редакції Закону № 5042-VI від 04.07.2012}

Торговець цінними паперами має право укладати договори про управління цінними паперами з фізичними та юридичними особами.

Сума договору про управління цінними паперами з одним клієнтом - фізичною особою має становити не менше суми, еквівалентної 100 мінімальним заробітним платам. Вказане обмеження щодо суми не поширюється на договори про управління цінними паперами, що укладаються на виконання вимог статті 36 Закону України "Про запобігання корупції".

{Абзац п'ятий частини п’ятої статті 17 із змінами, внесеними згідно із Законом № 852-IX від 02.09.2020}

Істотні умови договору про управління цінними паперами встановлюються законом та за домовленістю сторін.

Договір про управління цінними паперами не може укладатися торговцем цінними паперами з компанією з управління активами.

Торговець цінними паперами здійснює управління цінними паперами відповідно до вимог Цивільного кодексу України, цього Закону, інших законів, нормативно-правових актів Національної комісії з цінних паперів та фондового ринку.

6. Договір доручення, договір комісії або договір про управління цінними паперами укладається з торговцем цінними паперами в письмовій формі. Права та обов’язки торговця цінними паперами стосовно його клієнта, умови укладення договорів щодо цінних паперів, порядок звітності торговця перед його клієнтом, порядок і умови виплати торговцю винагороди визначаються у договорі, що укладається між ними.

Торговець цінними паперами зобов’язаний виконувати доручення клієнтів за договорами доручення, договорами комісії та договорами про управління цінними паперами на найвигідніших для клієнта умовах. Доручення клієнтів виконуються торговцем цінними паперами у порядку їх надходження, якщо інше не передбачено договором або дорученням клієнтів. У разі укладення торговцем цінними паперами договорів за власний рахунок разом з укладенням ним договорів за рахунок клієнта виконання договорів для клієнта є пріоритетним.

7. Торговець цінними паперами веде облік цінних паперів, коштів окремо для кожного клієнта та окремо від цінних паперів, коштів та майна, що перебувають у власності торговця цінними паперами, відповідно до вимог, установлених Національною комісією з цінних паперів та фондового ринку за погодженням з центральним органом виконавчої влади, що забезпечує формування та реалізацію державної фінансової і бюджетної політики, а у випадках, установлених законодавством, - також з Національним банком України. На кошти та цінні папери клієнтів, що передаються торговцям цінними паперами в управління, не може бути звернене стягнення за зобов’язаннями торговця цінними паперами, що не пов’язані із здійсненням ним функцій управителя.

{Абзац перший частини сьомої статті 17 із змінами, внесеними згідно із Законом № 293-IX від 14.11.2019}

Для провадження діяльності з управління цінними паперами кошти клієнта (клієнтів), у разі якщо це передбачено договором управління, зараховуються на окремий поточний рахунок торговця цінними паперами в банку окремо від власних коштів торговця цінними паперами та відповідно до умов договору (договорів) про управління цінними паперами, іншими фінансовими інструментами і коштами, призначеними для інвестування в цінні папери та інші фінансові інструменти. Торговець цінними паперами звітує перед клієнтами про використання їхніх коштів.

{Абзац другий частини сьомої статті 17 в редакції Закону № 5042-VI від 04.07.2012}

Торговець цінними паперами вправі використовувати кошти клієнтів, якщо це передбачено договором про управління цінними паперами.

Договором про управління цінними паперами може бути передбачено розподіл між сторонами прибутку, отриманого торговцем цінними паперами від використання коштів клієнта.

{Абзац п’ятий частини сьомої статті 17 виключено на підставі Закону № 5042-VI від 04.07.2012}

8. Правочини щодо цінних паперів повинні вчинятися за участю або посередництвом торгівця цінними паперами, крім випадків:

розміщення емітентом власних цінних паперів;

викупу та продажу емітентом власних цінних паперів;

проведення розрахунків з використанням неемісійних цінних паперів;

розміщення казначейських зобов’язань України;

внесення цінних паперів до статутного (складеного) капіталу юридичних осіб;

дарування цінних паперів;

спадкування та правонаступництва цінних паперів;

вчинення правочинів, пов’язаних з виконанням судових рішень;

вчинення правочинів у процесі приватизації;

вчинення правочинів між нерезидентами за межами України.

{Частину восьму статті 17 доповнено абзацом одинадцятим згідно із Законом № 2418-VIII від 15.05.2018}

{Частина восьма статті 17 в редакції Законів № 5042-VI від 04.07.2012, № 407-VII від 04.07.2013}

9. Правочини щодо цінних паперів, вчинені без участі (посередництва) торговця цінними паперами, крім випадків, передбачених частиною восьмою цієї статті, є нікчемними.

Правочини щодо цінних паперів, вчинені за участю, від імені та/або на користь осіб, до яких застосовано санкції відповідно до Закону України "Про санкції", що передбачають заборону або обмеження вчинення відповідних правочинів та/або проведення відповідних фінансових операцій, є нікчемними.

{Частину дев'яту статті 17 доповнено новим абзацом згідно із Законом № 2418-VIII від 15.05.2018}

Правочини, що вчиняються між торговцями цінними паперами, для кожного з них є провадженням професійної діяльності з торгівлі цінними паперами.

{Частина дев’ята статті 17 в редакції Закону № 5042-VI від 04.07.2012}

10. Торговець цінними паперами зобов’язаний подавати до загальнодоступної інформаційної бази даних Національної комісії з цінних паперів та фондового ринку про ринок цінних паперів для подальшого розміщення таку інформацію про всі вчинені поза фондовою біржою ним або за його участю правочини щодо емісійних цінних паперів:

найменування емітента цінних паперів та його ідентифікаційний код згідно з ЄДРПОУ;

вид, тип, клас, форма існування та форма випуску цінних паперів;

міжнародний ідентифікаційний номер цінних паперів;

кількість цінних паперів за кожним правочином;

ціна цінних паперів;

дата вчинення правочину;

інші відомості, визначені Національною комісією з цінних паперів та фондового ринку.

До зазначеної інформації не включаються відомості про сторони правочинів.

Порядок та строки подання торговцем цінними паперами зазначеної інформації, а також порядок її подальшого розміщення встановлюються Національною комісією з цінних паперів та фондового ринку.

{Частина десята статті 17 в редакції Закону № 5042-VI від 04.07.2012}

{Стаття 17 із змінами, внесеними згідно із Законом № 2210-VIII від 16.11.2017}

Стаття 18. Діяльність з управління активами інституційних інвесторів

1. Діяльність з управління активами інституційних інвесторів - професійна діяльність учасника фондового ринку - компанії з управління активами, що провадиться такою компанією за винагороду від свого імені або на підставі відповідного договору.

Діяльність з управління активами інституційних інвесторів включає:

діяльність з управління активами;

діяльність з управління іпотечним покриттям.

{Частина перша статті 18 в редакції Закону № 79-IX від 12.09.2019}

2. Діяльність з управління активами інституційних інвесторів регулюється спеціальним законодавством.

Стаття 18-1. Діяльність з адміністрування недержавних пенсійних фондів

1. Діяльність з адміністрування недержавних пенсійних фондів - професійна діяльність учасника фондового ринку - адміністратора недержавного пенсійного фонду, що провадиться ним за винагороду від свого імені та на підставі відповідного договору з недержавним пенсійним фондом.

2. Діяльність з адміністрування недержавних пенсійних фондів регулюється спеціальним законодавством.

{Закон доповнено статтею 18-1 згідно із Законом № 79-IX від 12.09.2019}

Стаття 18-2. Діяльність з управління майном для фінансування об’єктів будівництва та/або здійснення операцій з нерухомістю

1. Діяльність з управління майном для фінансування об’єктів будівництва та/або здійснення операцій з нерухомістю - професійна діяльність учасника фондового ринку - управителя, що провадиться ним за винагороду від свого імені на підставі відповідних договорів (відповідного договору) управління майном з установниками (установником) управління майном.

2. Діяльність з управління майном для фінансування об’єктів будівництва та/або здійснення операцій з нерухомістю регулюється Законом України "Про фінансово-кредитні механізми і управління майном при будівництві житла та операціях з нерухомістю", цим Законом та іншими актами законодавства, якими регулюються фінансові механізми здійснення інвестиції у будівництво.

{Закон доповнено статтею 18-2 згідно із Законом № 79-IX від 12.09.2019}

Стаття 19. Депозитарна діяльність

1. Депозитарна діяльність провадиться учасниками фондового ринку відповідно до законодавства про депозитарну систему України.

Стаття 19-1. Клірингова діяльність

1. Клірингова діяльність - діяльність з визначення зобов’язань, що підлягають виконанню за правочинами щодо цінних паперів та інших фінансових інструментів, підготовка документів (інформації) для проведення розрахунків, а також створення системи гарантій з виконання зобов’язань за правочинами щодо цінних паперів та інших фінансових інструментів.

2. Особами, які провадять клірингову діяльність, є клірингові установи та Розрахунковий центр з обслуговування договорів на фінансових ринках. Центральний депозитарій цінних паперів та Національний банк України можуть провадити клірингову діяльність з урахуванням вимог, встановлених законодавством.

3. Вимоги до мінімального розміру регулятивного капіталу особи, яка провадить клірингову діяльність, а також інші обмеження її діяльності визначаються Національною комісією з цінних паперів та фондового ринку за погодженням з Національним банком України.

{Закон доповнено статтею 19-1 згідно із Законом № 5178-VI від 06.07.2012}

Стаття 19-2. Утворення клірингової установи

1. Клірингова установа утворюється та функціонує у формі акціонерного товариства. Особа набуває статусу клірингової установи з дня отримання ліцензії на провадження клірингової діяльності та ліцензії Національного банку України на здійснення окремих банківських операцій у порядку, встановленому Національним банком України.

2. Статутний капітал клірингової установи повинен бути сплачений коштами.

3. Клірингова установа для провадження клірингової діяльності повинна мати належне обладнання, зокрема комп’ютерну техніку з відповідним програмним забезпеченням, окремі канали зв’язку і приміщення, що відповідають вимогам, установленим Національною комісією з цінних паперів та фондового ринку та Національним банком України.

4. Клірингова установа зобов’язана протягом трьох місяців з дня отримання ліцензії на провадження клірингової діяльності укласти:

1) договір про проведення розрахунків у цінних паперах за результатами клірингу з Центральним депозитарієм цінних паперів або Національним банком України відповідно до компетенції, визначеної законом;

2) договір про проведення грошових розрахунків за результатами клірингу з Розрахунковим центром з обслуговування договорів на фінансових ринках;

3) договір про надання клірингових послуг із щонайменше однією фондовою біржею.

Вимоги до зазначених у цій частині договорів установлюються Національною комісією з цінних паперів та фондового ринку.

До моменту укладення зазначених договорів клірингова установа не має права провадити клірингову діяльність щодо цінних паперів.

5. Національна комісія з цінних паперів та фондового ринку може встановлювати додаткові вимоги до клірингових установ, що обмежують ризики професійної діяльності на фондовому ринку.

6. Слова "клірингова установа" та похідні від них дозволяється використовувати лише юридичним особам, які утворені та функціонують відповідно до вимог цього Закону.

{Закон доповнено статтею 19-2 згідно із Законом № 5178-VI від 06.07.2012}

Стаття 19-3. Провадження клірингової діяльності

1. Центральний депозитарій цінних паперів, клірингова установа або Розрахунковий центр з обслуговування договорів на фінансових ринках провадять клірингову діяльність на підставі ліцензії, що видається Національною комісією з цінних паперів та фондового ринку, в установленому нею порядку та можуть здійснювати окремі види банківських послуг на підставі ліцензії Національного банку України.

Центральний депозитарій цінних паперів, клірингова установа або Розрахунковий центр з обслуговування договорів на фінансових ринках до початку провадження клірингової діяльності повинні в установленому порядку зареєструвати в Національній комісії з цінних паперів та фондового ринку Правила провадження клірингової діяльності, які визначають загальний порядок здійснення клірингової діяльності.

Клірингову діяльність за договорами щодо цінних паперів, укладеними на певній фондовій біржі, може провадити лише одна особа, яка має ліцензію на провадження клірингової діяльності.

2. Клірингова діяльність є виключним видом професійної діяльності на ринку цінних паперів, крім її поєднання у встановленому законом випадку за умови провадження таких видів діяльності окремими структурними підрозділами.

3. Для провадження клірингової діяльності клірингова установа, Центральний депозитарій цінних паперів або Розрахунковий центр з обслуговування договорів на фінансових ринках зобов’язані зареєструвати в Національній комісії з цінних паперів та фондового ринку в порядку та строки, встановлені нею, такі внутрішні документи:

1) правила клірингу, погоджені Національним банком України;

2) документ, що визначає порядок організації та здійснення внутрішнього аудиту (контролю);

3) документ, що визначає систему управління ризиками та гарантій із зазначенням видів ризиків, методики їх розрахунку, заходи зниження ризиків, порядок та умови їх застосування.

4. Підставами для відмови в реєстрації внутрішніх документів особи, яка провадить клірингову діяльність, і змін до них є:

1) невідповідність документів, поданих на реєстрацію, вимогам законодавства, у тому числі нормативно-правовим актам Національної комісії з цінних паперів та фондового ринку;

2) подання документів не в повному обсязі, наявність у них неповної або недостовірної інформації;

3) невідповідність розміру статутного капіталу вимогам закону.

{Закон доповнено статтею 19-3 згідно із Законом № 5178-VI від 06.07.2012}

Стаття 19-4. Правила клірингу

1. Правила клірингу повинні містити:

1) вимоги до учасників клірингу;

2) порядок здійснення клірингу за участю та/або без участі центрального контрагента;

3) порядок, умови допуску зобов’язань до клірингу та вимоги до таких зобов’язань;

4) права і обов’язки особи, яка провадить клірингову діяльність, та учасників клірингу;

5) порядок обліку прав та зобов’язань за правочинами щодо цінних паперів та інших фінансових інструментів та їх припинення;

6) порядок подання особою, яка провадить клірингову діяльність, учасникам клірингу звітів за результатами клірингу та за результатами розрахунків;

7) порядок подання особою, яка провадить клірингову діяльність, Центральному депозитарію цінних паперів та Національному банку України відповідно до встановленої Законом України "Про депозитарну систему України" компетенції інформації у розрізі клієнтів Центрального депозитарію цінних паперів та/або Національного банку України та їх депонентів щодо здійснення переказу цінних паперів за результатами клірингу зобов’язань за правочинами щодо цінних паперів, вчиненими на фондовій біржі за результатами кожної торговельної сесії біржі та поза фондовою біржею, якщо проводяться розрахунки за принципом "поставка цінних паперів проти оплати" (крім випадку провадження клірингової діяльності Центральним депозитарієм цінних паперів або Національним банком України);

8) порядок подання особою, яка провадить клірингову діяльність Розрахунковому центру з обслуговування договорів на фінансових ринках інформації у розрізі клієнтів щодо здійснення переказу коштів за результатами клірингу зобов’язань за правочинами щодо цінних паперів, вчиненими на фондовій біржі за результатами кожної торговельної сесії біржі та поза фондовою біржею, якщо проводяться розрахунки за принципом "поставка цінних паперів проти оплати";

9) опис заходів, що спрямовані на зниження ризиків невиконання або неналежного виконання зобов’язань, що виникають за договорами щодо цінних паперів та інших фінансових інструментів, на основі одного з механізмів зниження ризиків, визначених частиною другою цієї статті;

10) опис про систему захисту інформації;

11) інші положення відповідно до цього Закону та інших законів.

Національною комісією з цінних паперів та фондового ринку можуть встановлюватися додаткові вимоги до правил клірингу.

2. Механізмами зниження ризиків невиконання або неналежного виконання зобов’язань, що передбачені договорами, укладеними на фондовій біржі, є:

обов’язкове стовідсоткове попереднє депонування та резервування коштів і цінних паперів або інших фінансових інструментів у порядку, встановленому Національною комісією з цінних паперів та фондового ринку за погодженням з Національним банком України;

часткове (або таке, що відсутнє) попереднє депонування та резервування коштів і цінних паперів або інших фінансових інструментів з обов’язковим створенням системи управління ризиками та гарантій, якою може бути передбачено створення гарантійного фонду за рахунок внесків учасників клірингу та інших учасників депозитарної системи, в порядку, встановленому Національною комісією з цінних паперів та фондового ринку за погодженням з Національним банком України.

Порядок створення та використання гарантійного фонду у вигляді цінних паперів та інших фінансових інструментів встановлюється Комісією, а у вигляді коштів - Національним банком України.

3. Додаткові вимоги до правил клірингу встановлюються Національною комісією з цінних паперів та фондового ринку за погодженням з Національним банком України.

{Закон доповнено статтею 19-4 згідно із Законом № 5178-VI від 06.07.2012}

Стаття 19-5. Організація клірингу

1. Особа, яка провадить клірингову діяльність, здійснює кліринг тільки тих зобов’язань, які допущені для здійснення клірингу в порядку і на умовах, установлених правилами клірингу.

2. Порядок здійснення клірингу за договорами щодо цінних паперів, а також порядок контролю за провадженням клірингової діяльності встановлюються Національною комісією з цінних паперів та фондового ринку.

3. Недійсність правочину, зобов’язання за яким припинено за результатами клірингу, не тягне за собою недійсність правочинів, виконаних у процесі клірингу, та результатів клірингу.

{Закон доповнено статтею 19-5 згідно із Законом № 5178-VI від 06.07.2012}

Стаття 19-6. Центральний контрагент

1. Центральний контрагент - юридична особа, яка провадить клірингову діяльність, набуває взаємні права та обов’язки сторін правочинів щодо цінних паперів, зобов’язання за якими допущені до клірингу, та стає покупцем для кожного продавця і продавцем для кожного покупця.

Особами, які виконують функції центрального контрагента, є клірингові установи та Розрахунковий центр з обслуговування договорів на фінансових ринках.

Для забезпечення виконання зобов’язань, допущених до клірингу, центральний контрагент має право виступати учасником біржових торгів без ліцензії на провадження діяльності на фондовому ринку - діяльності з торгівлі цінними паперами.

2. Вимоги до достатності власних коштів особи, яка провадить клірингову діяльність та здійснює функції центрального контрагента, встановлюються Національною комісією з цінних паперів та фондового ринку.

Слова "центральний контрагент" та похідні від них дозволяється використовувати лише юридичним особам, які утворені та функціонують відповідно до вимог цього Закону.

3. Національна комісія з цінних паперів та фондового ринку може встановлювати додаткові вимоги до особи, яка провадить клірингову діяльність та здійснює функції центрального контрагента.

{Закон доповнено статтею 19-6 згідно із Законом № 5178-VI від 06.07.2012}

Стаття 19-7. Гарантії невтручання у діяльність особи, яка провадить клірингову діяльність

1. Втручання державних органів або їх посадових осіб у виконання функцій та здійснення повноважень клірингових установ та Розрахункового центру з обслуговування договорів на фінансових ринках забороняється, крім визначених законом випадках.

{Закон доповнено статтею 19-7 згідно із Законом № 5178-VI від 06.07.2012}

Стаття 20. Діяльність з організації торгівлі на фондовому ринку

1. Діяльність з організації торгівлі на фондовому ринку - діяльність фондової біржі із створення організаційних, технологічних, інформаційних, правових та інших умов для збирання та поширення інформації стосовно пропозицій цінних паперів та інших фінансових інструментів і попиту на них, проведення регулярних біржових торгів цінними паперами та іншими фінансовими інструментами, централізованого укладання договорів щодо цінних паперів та інших фінансових інструментів згідно з правилами, встановленими такою фондовою біржею, зареєстрованими у встановленому законом порядку. Діяльність з організації торгівлі на фондовому ринку може включати здійснення клірингу та розрахунків за фінансовими інструментами, іншими, ніж цінні папери.

2. Розмір статутного капіталу фондової біржі має становити не менш як 15 мільйонів гривень. Розмір власного капіталу фондової біржі, що здійснює кліринг та розрахунки, має становити не менш як 25 мільйонів гривень.

{Стаття 20 із змінами, внесеними згідно із Законами № 2393-VI від 01.07.2010, № 5178-VI від 06.07.2012; в редакції Закону № 5042-VI від 04.07.2012}

Стаття 21. Утворення фондової біржі та права її членів

1. Фондова біржа утворюється та діє в організаційно-правовій формі акціонерного товариства або товариства з обмеженою відповідальністю, та провадить свою діяльність відповідно до Цивільного кодексу України, законів, що регулюють питання утворення, діяльності та припинення юридичних осіб, з особливостями, визначеними цим Законом.

{Абзац перший частини першої статті 21 із змінами, внесеними згідно із Законом № 5042-VI від 04.07.2012}

Прибуток фондової біржі спрямовується на її розвиток та не підлягає розподілу між її засновниками (учасниками).

2. Фондова біржа утворюється не менше ніж двадцятьма засновниками - торговцями цінними паперами, які мають ліцензію на право провадження професійної діяльності на фондовому ринку. Частка одного торговця цінними паперами не може бути більшою ніж 5 відсотків статутного капіталу фондової біржі.

{Частина друга статті 21 із змінами, внесеними згідно із Законом № 5042-VI від 04.07.2012}

3. Фондова біржа набуває статусу юридичної особи з моменту державної реєстрації. Державна реєстрація фондової біржі здійснюється в порядку, встановленому Законом України "Про державну реєстрацію юридичних осіб та фізичних осіб - підприємців".

Фондова біржа має право провадити діяльність з організації торгівлі на фондовому ринку з моменту отримання ліцензії Національної комісії з цінних паперів та фондового ринку.

Слова "фондова біржа" та похідні від них дозволяється використовувати лише юридичним особам, які створені та функціонують відповідно до вимог цього Закону.

4. Діяльність фондової біржі зупиняється Національною комісією з цінних паперів та фондового ринку, якщо кількість її членів стала меншою за 20. Якщо протягом шести місяців прийняття нових членів не відбулося, діяльність фондової біржі припиняється.

{Частина четверта статті 21 із змінами, внесеними згідно із Законом № 5042-VI від 04.07.2012}

5. Членами фондової біржі можуть бути виключно торговці цінними паперами, які мають ліцензію на право провадження професійної діяльності на фондовому ринку та взяли на себе зобов’язання виконувати всі правила, положення і стандарти фондової біржі.

У разі анулювання отриманої торговцем цінними паперами ліцензії на право провадження професійної діяльності на фондовому ринку його членство у фондовій біржі тимчасово зупиняється до поновлення ним ліцензії або надання на біржу листа щодо виключення його з членів біржі. Інші підстави припинення або тимчасового зупинення членства у фондовій біржі визначаються правилами фондової біржі.

Членство у фондовій біржі припиняється у разі анулювання ліцензії на право провадження професійної діяльності на фондовому ринку, виданої торговцю цінними паперами.

6. Кожний член фондової біржі має рівні права щодо організації діяльності фондової біржі як професійного учасника фондового ринку.

{Частина шоста статті 21 із змінами, внесеними згідно із Законом № 5042-VI від 04.07.2012}

Стаття 22. Статут фондової біржі

1. Статут фондової біржі затверджується вищим органом фондової біржі.

2. У статуті фондової біржі зазначаються найменування і місцезнаходження фондової біржі, порядок управління і формування її органів та їх компетенція, мета діяльності, підстави та порядок припинення діяльності фондової біржі, розподілу майна фондової біржі у разі її ліквідації.

Стаття 23. Вимоги до фондової біржі

1. Фондова біржа зобов’язана оприлюднювати та надавати Національній комісії з цінних паперів та фондового ринку інформацію, передбачену законом та/або нормативно-правовими актами Національної комісії з цінних паперів та фондового ринку, у тому числі про:

{Абзац перший частини першої статті 23 із змінами, внесеними згідно із Законом № 5042-VI від 04.07.2012}

перелік торговців цінними паперами, допущених до укладання договорів купівлі-продажу цінних паперів та інших фінансових інструментів на фондовій біржі;

{Абзац другий частини першої статті 23 в редакції Закону № 5042-VI від 04.07.2012}

перелік цінних паперів, які пройшли процедуру лістингу/делістингу;

{Абзац третій частини першої статті 23 в редакції Закону № 5042-VI від 04.07.2012}

обсяг торгівлі цінними паперами та іншими фінансовими інструментами (кількість цінних паперів та інших фінансових інструментів, їх загальну вартість згідно з укладеними договорами, біржовий курс цінних паперів щодо кожного цінного паперу, що перебуває в обігу на фондовій біржі) за період, установлений Національною комісією з цінних паперів та фондового ринку.

{Абзац четвертий частини першої статті 23 в редакції Закону № 5042-VI від 04.07.2012}

2. Національна комісія з цінних паперів та фондового ринку встановлює порядок і форми подання інформації, зазначеної у частині першій цієї статті, та здійснює контроль за розкриттям інформації фондовими біржами.

3. Фондова біржа зобов’язана подавати до загальнодоступної інформаційної бази даних Національної комісії з цінних паперів та фондового ринку про ринок цінних паперів для подальшого розміщення таку інформацію про всі вчинені на ній правочини щодо емісійних цінних паперів:

найменування емітента цінних паперів та його ідентифікаційний код згідно з ЄДРПОУ;

вид, тип, клас, форма існування та форма випуску цінних паперів;

міжнародний ідентифікаційний номер цінних паперів;

кількість цінних паперів за кожним правочином;

ціна цінних паперів;

дата вчинення правочину;

інші відомості, визначені Національною комісією з цінних паперів та фондового ринку.

До зазначеної інформації не включаються відомості про сторони правочинів.

Порядок та строки подання фондовою біржею зазначеної інформації, а також порядок її подальшого розміщення встановлюються Національною комісією з цінних паперів та фондового ринку.

{Статтю 23 доповнено частиною третьою згідно із Законом № 5042-VI від 04.07.2012}

4. Фондова біржа зобов’язана безоплатно надавати акціонерному товариству, цінні папери якого включені до її біржового списку, на його вимогу довідку про біржовий курс цінних паперів такого товариства та іншу інформацію, передбачену законом.

{Статтю 23 доповнено частиною четвертою згідно із Законом № 289-VIII від 07.04.2015}

Стаття 24. Організація торгівлі на фондовій біржі

1. Фондова біржа створює організаційні умови для укладення договорів купівлі-продажу цінних паперів та інших фінансових інструментів шляхом проведення біржових торгів і забезпечує контроль за їх виконанням із застосуванням відповідних заходів впливу.

{Абзац перший частини першої статті 24 в редакції Закону № 5042-VI від 04.07.2012}

У торгах на фондовій біржі мають право брати участь члени фондової біржі та інші особи відповідно до законодавства.

2. Торгівля на фондовій біржі здійснюється за правилами фондової біржі, які затверджуються біржовою радою та реєструються Національною комісією з цінних паперів та фондового ринку.

3. Фондова біржа зобов’язана до подання правил фондової біржі на реєстрацію в Національну комісію з цінних паперів та фондового ринку укласти договір про кліринг та розрахунки за правочинами щодо цінних паперів з особою, яка провадить клірингову діяльність.

Вимоги до зазначеного договору встановлюються Національною комісією з цінних паперів та фондового ринку.

До моменту укладення зазначеного договору фондова біржа не має права провадити діяльність з організації торгівлі цінними паперами на фондовому ринку.

{Статтю 24 доповнено частиною третьою згідно із Законом № 5178-VI від 06.07.2012}

Стаття 25. Правила фондової біржі

1. Правила фондової біржі складаються з порядку:

організації та проведення біржових торгів;

лістингу та делістингу цінних паперів;

допуску членів фондової біржі та інших осіб, визначених законодавством, до біржових торгів;

котирування цінних паперів та інших фінансових інструментів, оприлюднення їх біржового курсу;

{Абзац п’ятий частини першої статті 25 із змінами, внесеними згідно із Законом № 5042-VI від 04.07.2012}

розкриття інформації про діяльність фондової біржі та її оприлюднення;

розв’язання спорів між членами фондової біржі та іншими особами, які мають право брати участь у біржових торгах згідно із законодавством;

здійснення контролю за дотриманням членами фондової біржі та іншими особами, які мають право брати участь у біржових торгах згідно із законодавством, правил фондової біржі;

накладення санкцій за порушення правил фондової біржі;

взаємодії з особою, яка провадить клірингову діяльність, стосовно здійснення клірингу за правочинами щодо цінних паперів та інших фінансових інструментів;

{Частину першу статті 25 доповнено абзацом згідно із Законом № 5178-VI від 06.07.2012}

взаємодії з Центральним депозитарієм цінних паперів стосовно обміну інформацією про вчинені на фондовій біржі правочини щодо цінних паперів у визначених законом повноважень за результатами кожної торговельної сесії біржі;

{Частину першу статті 25 доповнено абзацом згідно із Законом № 5178-VI від 06.07.2012}

взаємодії з Національним банком України стосовно обміну інформацією про вчинені на фондовій біржі правочини щодо цінних паперів у визначених законом повноважень за результатами кожної торговельної сесії біржі.

{Частину першу статті 25 доповнено абзацом згідно із Законом № 5178-VI від 06.07.2012}

2. Правила фондової біржі можуть також містити порядок:

здійснення клірингу та розрахунків за укладеними на фондовій біржі договорами щодо фінансових інструментів (крім цінних паперів);

взаємодії з депозитаріями цінних паперів із забезпечення централізованого виконання укладених на фондовій біржі договорів купівлі-продажу цінних паперів;

здійснення заходів із зниження ризиків невиконання укладених на фондовій біржі договорів купівлі-продажу цінних паперів та інших фінансових інструментів.

{Статтю 25 доповнено частиною другою згідно із Законом № 5042-VI від 04.07.2012}

Стаття 26. Поєднання окремих видів професійної діяльності на фондовому ринку

1. Поєднання окремих видів професійної діяльності на фондовому ринку не допускається, крім випадків, передбачених цим Законом та іншими актами законодавства, які регулюють порядок здійснення окремих видів професійної діяльності на фондовому ринку.

2. Фондові біржі не можуть провадити інші види професійної діяльності на фондовому ринку, крім діяльності з організації торгівлі на фондовому ринку, якщо інше не передбачено законом.

{Абзац перший частини другої статті 26 із змінами, внесеними згідно із Законом № 5042-VI від 04.07.2012}

Фондові біржі можуть провадити діяльність із здійснення клірингу та розрахунків за договорами щодо фінансових інструментів (крім цінних паперів), які укладаються на таких біржах, відповідно до їх правил.

{Абзац другий частини другої статті 26 в редакції Закону № 5042-VI від 04.07.2012}

{Частину третю статті 26 виключено на підставі Закону № 5178-VI від 06.07.2012}

3. Діяльність з управління активами інституційних інвесторів може поєднуватися з діяльністю з адміністрування недержавних пенсійних фондів відповідно до вимог, встановлених Законом України "Про недержавне пенсійне забезпечення".

{До статті 26 включено частину третю згідно із Законом № 79-IX від 12.09.2019}

{Частину четверту статті 26 виключено на підставі Закону № 5178-VI від 06.07.2012}

4. Поєднання діяльності з управління активами інституційних інвесторів з іншими видами професійної діяльності на фондовому ринку забороняється, крім випадків, передбачених цим Законом.

{До статті 26 включено частину четверту згідно із Законом № 79-IX від 12.09.2019}

{Частину п’яту статті 26 виключено на підставі Закону № 79-IX від 12.09.2019}

Стаття 27. Вимоги до професійних учасників фондового ринку та осіб, які мають у них істотну участь

1. Ліцензійні умови провадження професійної діяльності на фондовому ринку за її окремими видами, у тому числі вимоги до розміру статутного і власного капіталу, порядку його визначення, ліквідності, кваліфікаційні вимоги до фахівців професійного учасника фондового ринку, необхідні умови договорів, які укладаються під час провадження професійної діяльності на фондовому ринку, вимоги до приміщення, технічного та програмного забезпечення, вимоги щодо джерел походження коштів, за рахунок яких формується статутний капітал професійного учасника фондового ринку, інші вимоги та показники, що обмежують ризики професійної діяльності на фондовому ринку, встановлюються цим Законом, іншими законами України, що регулюють провадження окремих видів професійної діяльності на фондовому ринку, та нормативно-правовими актами Національної комісії з цінних паперів та фондового ринку.

2. Умовою отримання ліцензії та провадження професійної діяльності на фондовому ринку є відсутність серед учасників (акціонерів) юридичної особи (професійного учасника фондового ринку) фізичної особи, яка має не погашену або не зняту в установленому порядку судимість за кримінальні правопорушення проти власності, у сфері господарської діяльності та/або у сфері службової діяльності та володіє прямо чи опосередковано пакетом акцій (часток) у розмірі 10 і більше відсотків статутного капіталу цієї юридичної особи.

Підставою для застосування санкції відповідно до вимог законодавства щодо цінних паперів є встановлення Національною комісією з цінних паперів та фондового ринку факту прямого чи опосередкованого володіння пакетом акцій (часток) у розмірі 10 і більше відсотків статутного капіталу професійного учасника фондового ринку фізичною особою, яка має не погашену або не зняту в установленому порядку судимість за кримінальні правопорушення проти власності, у сфері господарської діяльності та/або у сфері службової діяльності, після 30 днів з дня такого встановлення, але не раніше 120 днів з дня набрання законної сили обвинувальним вироком стосовно такої фізичної особи за зазначені кримінальні правопорушення.

Державні органи за письмовим запитом зобов’язані у межах повноважень надавати Національній комісії з цінних паперів та фондового ринку відповідно до закону інформацію про наявність або відсутність у фізичної особи, яка прямо чи опосередковано володіє пакетом акцій (часток) у розмірі 10 і більше відсотків статутного капіталу професійного учасника фондового ринку, не погашеної або не знятої в установленому порядку судимості за кримінальні правопорушення проти власності, у сфері господарської діяльності та/або у сфері службової діяльності. У разі якщо запит передбачає надання інформації з обмеженим доступом, така інформація надається Національній комісії з цінних паперів та фондового ринку у спосіб, що забезпечує збереження правового режиму доступу до такої інформації.

{Частина друга статті 27 із змінами, внесеними згідно з із Законом № 720-IX від 17.06.2020}

3. Професійні учасники фондового ринку зобов’язані:

дотримуватися пруденційних нормативів, перелік, розміри і методика розрахунку яких встановлюються Національною комісією з цінних паперів та фондового ринку. Перелік пруденційних нормативів встановлюється щодо кожного виду професійної діяльності на фондовому ринку;

подавати Національній комісії з цінних паперів та фондового ринку розрахунок показників, що підтверджують виконання встановлених пруденційних нормативів щодо відповідного виду професійної діяльності в порядку та у строки, визначені Національною комісією з цінних паперів та фондового ринку.

4. Кандидатури керівників фондових бірж та депозитаріїв погоджуються з Національною комісією з цінних паперів та фондового ринку в установленому нею порядку.

Кандидат на посаду керівника фондової біржі та депозитарію повинен відповідати вимогам, установленим Національною комісією з цінних паперів та фондового ринку, зокрема:

мати стаж роботи на фондовому ринку не менш як три роки;

не повинен бути керівником професійного учасника фондового ринку, ліквідованого за рішенням суду або до якого застосовувалася санкція у вигляді анулювання ліцензії на провадження певних видів професійної діяльності на фондовому ринку;

за останні два роки провадження кандидатом діяльності на фондовому ринку відсутні факти анулювання сертифіката на право провадження такою особою професійної діяльності з цінними паперами.

5. Юридична особа, яка має істотну участь у професійному учаснику фондового ринку, зобов’язана повідомляти Національну комісію з цінних паперів та фондового ринку про всі зміни структури її власності, а також подавати інформацію про ділову репутацію новопризначених керівників у місячний строк з дня настання відповідних змін в установленому Комісією порядку.

Фізична особа, яка має істотну участь у професійному учаснику фондового ринку, зобов’язана повідомляти Національну комісію з цінних паперів та фондового ринку про всі зміни у відомостях про своїх асоційованих осіб, а також подавати інформацію про свою ділову репутацію в порядку та у строк, установлені Комісією.

Юридична або фізична особа, яка має намір передати істотну участь у професійному учаснику фондового ринку іншій особі або зменшити її таким чином, що частка, яка належить особі у статутному (складеному) капіталі професійного учасника фондового ринку, або право голосу придбаних акцій (часток) в органах управління професійного учасника фондового ринку виявляться нижче рівнів 10, 25, 50 і 75 відсотків, або передати контроль над професійним учасником фондового ринку іншій особі, повинна повідомити про це такого професійного учасника фондового ринку і Національну комісію з цінних паперів та фондового ринку в установленому Комісією порядку.

{Стаття 27 із змінами, внесеними згідно з із Законом № 3831-VI від 06.10.2011; в редакції Закону № 5042-VI від 04.07.2012}

Стаття 27-1. Ліцензування професійної діяльності на фондовому ринку та діяльності у системі накопичувального пенсійного забезпечення

{Назва статті 27-1 із змінами, внесеними згідно із Законом № 79-IX  від 12.09.2019}

1. Юридична особа набуває статусу професійного учасника фондового ринку і права на провадження певного виду професійної діяльності на фондовому ринку та діяльності у системі накопичувального пенсійного забезпечення виключно після отримання ліцензії на провадження відповідного виду професійної діяльності на фондовому ринку та діяльності у системі накопичувального пенсійного забезпечення.

Провадження професійної діяльності на фондовому ринку та діяльності у системі накопичувального пенсійного забезпечення без отримання зазначеної ліцензії забороняється.

2. Юридична особа, яка має намір провадити професійну діяльність на фондовому ринку та діяльність у системі накопичувального пенсійного забезпечення, для отримання ліцензії на провадження відповідного виду такої діяльності подає Національній комісії з цінних паперів та фондового ринку в установленому нею порядку:

1) заяву про видачу ліцензії;

2) копію виписки з Єдиного державного реєстру юридичних осіб та фізичних осіб - підприємців з відомостями про юридичну особу (якщо інше не передбачено законом);

3) нотаріально засвідчену копію статуту юридичної особи з відміткою державного реєстратора про проведення її державної реєстрації (якщо юридична особа утворюється на підставі модельного статуту - інформацію про розмір статутного (складеного) капіталу);

4) копії визначених Національною комісією з цінних паперів та фондового ринку документів, необхідних для ідентифікації учасників (акціонерів) та всіх осіб, через яких здійснюватиметься опосередкований контроль щодо юридичної особи;

5) відомості про структуру власності юридичної особи та учасників (акціонерів) з істотною участю в ній відповідно до вимог Національної комісії з цінних паперів та фондового ринку;

6) інформацію про фінансовий стан юридичної особи та учасників (акціонерів) з істотною участю в ній за формою, встановленою Національною комісією з цінних паперів та фондового ринку;

7) інформацію про ділову репутацію учасників (акціонерів) з істотною участю, членів виконавчого органу та/або наглядової ради і всіх осіб, через яких здійснюватиметься опосередкований контроль за юридичною особою, за формою, встановленою Національною комісією з цінних паперів та фондового ринку;

8) інформацію про юридичних осіб, у яких учасник (акціонер) з істотною участю - фізична особа є керівником та/або контролером, за формою, встановленою Національною комісією з цінних паперів та фондового ринку;

9) інформацію про асоційованих осіб учасників (акціонерів) з істотною участю - фізичних осіб за формою, встановленою Національною комісією з цінних паперів та фондового ринку;

10) інформацію про персональний склад наглядової ради (у разі її створення), виконавчого органу та ревізійної комісії юридичної особи за формою, встановленою Національною комісією з цінних паперів та фондового ринку;

11) інформацію про ділову репутацію особи (осіб), яка здійснює повноваження одноосібного виконавчого органу (у разі якщо такі особи призначені головою та членами колегіального виконавчого органу), головного бухгалтера та керівника служби внутрішнього аудиту (контролю), за формою, встановленою Національною комісією з цінних паперів та фондового ринку;

12) інформацію про наявність організаційної структури та спеціалістів, необхідних для провадження професійної діяльності на фондовому ринку та діяльності у системі накопичувального пенсійного забезпечення, а також обладнання, комп’ютерної техніки, програмного забезпечення, приміщень, що відповідають установленим Національною комісією з цінних паперів та фондового ринку вимогам, за визначеною нею формою;

13) копії внутрішніх положень юридичної особи, що визначають порядок надання фінансових послуг, порядок здійснення внутрішнього аудиту (контролю) та систему управління ризиками.

Національна комісія з цінних паперів та фондового ринку має право встановити вимоги до електронної форми подання документів для отримання ліцензії.

{Частину другу статті 27-1 доповнено абзацом п’ятнадцятим згідно із Законом № 79-IX  від 12.09.2019}

3. Юридична особа, яка має намір провадити професійну діяльність на фондовому ринку та діяльність у системі накопичувального пенсійного забезпечення та засновником якої є іноземна юридична особа, для отримання ліцензії на провадження відповідного виду такої діяльності, крім документів, зазначених у частині другій цієї статті, подає Національній комісії з цінних паперів та фондового ринку:

1) копію рішення уповноваженого органу (особи) управління іноземної юридичної особи про участь у професійному учасникові фондового ринку в Україні;

2) письмовий дозвіл на участь іноземної юридичної особи у професійному учасникові фондового ринку в Україні, виданий уповноваженим контролюючим органом держави, в якій зареєстровано головний офіс іноземної юридичної особи, якщо законодавством такої держави вимагається отримання зазначеного дозволу, або письмове запевнення іноземної юридичної особи у відсутності в законодавстві відповідної держави вимог щодо отримання такого дозволу;

3) витяг із торговельного, банківського, судового реєстру або інший офіційний документ, що підтверджує реєстрацію іноземної юридичної особи в державі, в якій зареєстровано її головний офіс;

4) копію аудиторського висновку аудитора іноземної держави про фінансовий стан іноземної юридичної особи на кінець останнього повного календарного року.

4. Юридична особа, яка має намір провадити професійну діяльність на фондовому ринку та діяльність у системі накопичувального пенсійного забезпечення та засновником якої є фізична особа - іноземець, для отримання ліцензії на провадження відповідного виду такої діяльності, крім документів, зазначених у частині другій цієї статті, подає Національній комісії з цінних паперів та фондового ринку письмовий дозвіл на участь фізичної особи - іноземця у професійному учасникові фондового ринку в Україні, виданий уповноваженим контролюючим органом держави, в якій вона має постійне місце проживання, якщо законодавством такої держави вимагається отримання зазначеного дозволу, або письмове запевнення у відсутності в законодавстві відповідної держави вимог щодо отримання такого дозволу.

5. Документи, що подаються іноземною юридичною особою та фізичною особою - іноземцем відповідно до частин третьої і четвертої цієї статті, повинні бути нотаріально засвідчені за місцем видачі та легалізовані в установленому порядку, якщо інше не передбачено міжнародними договорами, згода на обов’язковість яких надана Верховною Радою України. При цьому документи, складені іноземною мовою, повинні супроводжуватися нотаріально засвідченим перекладом на українську мову.

6. Національна комісія з цінних паперів та фондового ринку в установленому нею порядку видає ліцензію на провадження певного виду професійної діяльності на фондовому ринку та діяльності у системі накопичувального пенсійного забезпечення чи відмовляє в її видачі протягом трьох місяців з дня надходження документів, зазначених у частині другій цієї статті. Для перевірки інформації про іноземних юридичних осіб або фізичних осіб - іноземців, включених до структури власності юридичної особи, яка має намір провадити професійну діяльність на фондовому ринку та діяльність у системі накопичувального пенсійного забезпечення, строк розгляду документів становить шість місяців.

Ліцензія видається після подання юридичною особою копії платіжного документа про внесення плати за видачу ліцензії.

У разі якщо документи подано не в повному обсязі або оформлено з порушенням вимог, установлених Національною комісією з цінних паперів та фондового ринку, такі документи повертаються без розгляду в місячний строк.

7. Строк дії ліцензії на провадження певного виду професійної діяльності на фондовому ринку та діяльності у системі накопичувального пенсійного забезпечення є необмеженим.

8. Професійний учасник фондового ринку не має права передавати ліцензію на провадження відповідного виду професійної діяльності на фондовому ринку та діяльності у системі накопичувального пенсійного забезпечення третім особам, а також юридичним особам, які утворилися внаслідок припинення такого учасника, крім випадків приєднання чи злиття з іншим ліцензіатом.

9. Посадові особи професійного учасника фондового ринку та особи, які мають істотну участь у такому учаснику, зобов’язані протягом усього часу, коли вони зберігають свій статус або мають істотну участь у професійному учасникові фондового ринку, відповідати вимогам, установленим законом та нормативно-правовими актами Національної комісії з цінних паперів та фондового ринку.

Члени ради недержавного пенсійного фонду зобов’язані відповідати вимогам, установленим законом та нормативно-правовими актами Національної комісії з цінних паперів та фондового ринку, протягом усього часу, коли вони зберігають свій статус.

{Частину дев’яту статті 27-1 доповнено абзацом другим згідно із Законом № 79-IX від 12.09.2019}

10. Особи, винні у порушенні вимог, зазначених у частині першій цієї статті, несуть цивільно-правову, адміністративну або кримінальну відповідальність згідно із законом.

{Розділ III доповнено статтею 27-1 згідно із Законом № 5042-VI від 04.07.2012; текст статті 27-1 із змінами, внесеними згідно із Законом № 79-IX від 12.09.2019}

Стаття 27-2. Підстави для відмови у видачі ліцензії на провадження певного виду професійної діяльності на фондовому ринку та у системі накопичувального пенсійного забезпечення

{Назва статті 27-2 із змінами, внесеними згідно із Законом № 79-IX  від 12.09.2019}

1. Національна комісія з цінних паперів та фондового ринку відмовляє у видачі ліцензії на провадження певного виду професійної діяльності на фондовому ринку та діяльності у системі накопичувального пенсійного забезпечення, якщо:

1) документи, подані для видачі ліцензії, містять недостовірну інформацію та/або не відповідають вимогам законодавства;

2) ділова репутація хоча б однієї посадової особи юридичної особи, яка має намір провадити професійну діяльність на фондовому ринку та діяльність у системі накопичувального пенсійного забезпечення, та/або керівника служби внутрішнього аудиту (контролю) та/або учасників (акціонерів) з істотною участю такої особи не відповідає вимогам, установленим Національною комісією з цінних паперів та фондового ринку;

3) структура власності юридичної особи не відповідає вимогам закону та нормативно-правових актів Національної комісії з цінних паперів та фондового ринку;

4) організаційна структура, спеціалісти, необхідні для провадження професійної діяльності на фондовому ринку та діяльності у системі накопичувального пенсійного забезпечення, або обладнання, комп’ютерна техніка, програмне забезпечення, приміщення такої юридичної особи не відповідають вимогам, установленим Національною комісією з цінних паперів та фондового ринку.

{Розділ III доповнено статтею 27-2 згідно із Законом № 5042-VI від 04.07.2012, текст статті 27-2 із змінами, внесеними згідно із Законом № 79-IX  від 12.09.2019}

Розділ III-1
ДІЯЛЬНІСТЬ, ПОВ’ЯЗАНА З ФОНДОВИМ РИНКОМ

Стаття 27-3. Діяльність з надання інформаційних послуг на фондовому ринку, що потребує авторизації

1. Національна комісія з цінних паперів та фондового ринку в установленому нею порядку здійснює авторизацію юридичних осіб, які мають намір провадити такі види діяльності з надання інформаційних послуг на фондовому ринку:

1) діяльність з оприлюднення регульованої інформації від імені учасників фондового ринку;

2) діяльність з розповсюдження в режимі безперервного оновлення консолідованої інформації про фінансові інструменти та/або учасників фондового ринку;

3) діяльність з подання звітності та/або адміністративних даних до Національної комісії з цінних паперів та фондового ринку.

2. Авторизація здійснюється шляхом включення юридичних осіб до Реєстру осіб, уповноважених надавати інформаційні послуги на фондовому ринку (далі - Реєстр уповноважених осіб).

Авторизації підлягає кожний вид діяльності, визначений частиною першою цієї статті.

Порядок ведення Реєстру уповноважених осіб та оприлюднення інформації з нього встановлюється Національною комісією з цінних паперів та фондового ринку.

3. Нагляд та контроль за провадженням діяльності з надання інформаційних послуг на фондовому ринку здійснюються Національною комісією з цінних паперів та фондового ринку.

4. Діяльність з надання інформаційних послуг на фондовому ринку провадиться на підставі відповідних договорів, вимоги до яких встановлюються Національною комісією з цінних паперів та фондового ринку.

Стаття 27-4. Особи, які мають право провадити діяльність з надання інформаційних послуг на фондовому ринку

1. Юридичні особи, у тому числі професійні учасники фондового ринку, провадять діяльність з надання інформаційних послуг на фондовому ринку, за умови включення їх до Реєстру уповноважених осіб та отримання свідоцтва про включення до Реєстру осіб, уповноважених надавати інформаційні послуги на фондовому ринку (далі - свідоцтво про включення до Реєстру).

Юридична особа, зареєстрована на тимчасово окупованій території України або території проведення антитерористичної операції, не може бути включена до Реєстру уповноважених осіб та не може провадити діяльність з надання інформаційних послуг на фондовому ринку.

Вимоги до свідоцтва про включення до Реєстру встановлюються Національною комісією з цінних паперів та фондового ринку.

2. Вимоги до особи, яка має намір провадити діяльність з надання інформаційних послуг на фондовому ринку, для включення її до Реєстру уповноважених осіб встановлюються цим Законом та нормативно-правовими актами Національної комісії з цінних паперів та фондового ринку.

Особи, які провадять діяльність з надання інформаційних послуг на фондовому ринку, зобов’язані дотримуватися зазначених вимог протягом усього періоду провадження ними такої діяльності.

3. Юридична особа має право провадити діяльність з надання інформаційних послуг на фондовому ринку виключно після отримання свідоцтва про включення до Реєстру.

Провадження діяльності з надання інформаційних послуг на фондовому ринку без отримання свідоцтва про включення до Реєстру забороняється.

Стаття 27-5. Порядок авторизації

1. Особа, яка має намір провадити діяльність з надання інформаційних послуг на фондовому ринку, для включення її до Реєстру уповноважених осіб та отримання свідоцтва про включення до Реєстру подає до Національної комісії з цінних паперів та фондового ринку в установленому нею порядку:

1) заяву про включення до Реєстру уповноважених осіб;

2) копію статуту особи, яка має намір провадити діяльність з надання інформаційних послуг на фондовому ринку, крім випадку наявності доступу до відомостей такого статуту в достатньому обсязі в Єдиному державному реєстрі юридичних осіб, фізичних осіб - підприємців та громадських формувань;

3) відомості про структуру власності особи, яка має намір провадити діяльність з надання інформаційних послуг на фондовому ринку, та учасників (акціонерів) з істотною участю в ній відповідно до вимог, встановлених Національною комісією з цінних паперів та фондового ринку;

4) копії визначених Національною комісією з цінних паперів та фондового ринку документів, необхідних для ідентифікації акціонерів (учасників) та всіх осіб, через яких здійснюватиметься опосередковане володіння та/або контроль істотної участі в особі, яка має намір провадити діяльність з надання інформаційних послуг на фондовому ринку;

5) інформацію про фінансовий стан особи, яка має намір провадити діяльність з надання інформаційних послуг на фондовому ринку, та учасників (акціонерів) з істотною участю в ній за формою, визначеною Національною комісією з цінних паперів та фондового ринку;

6) інформацію про наявність коштів та інших активів, необхідних для провадження діяльності з надання інформаційних послуг на фондовому ринку;

7) інформацію про наявність обладнання, комп’ютерної техніки, програмного забезпечення, приміщень, що відповідають вимогам, встановленим Національною комісією з цінних паперів та фондового ринку, за визначеною нею формою;

8) інформацію про персональний склад наглядової ради (у разі її створення) та виконавчого органу особи, яка має намір провадити діяльність з надання інформаційних послуг на фондовому ринку, за формою, визначеною Національною комісією з цінних паперів та фондового ринку;

9) інформацію про ділову репутацію учасників (акціонерів) з істотною участю, членів виконавчого органу та/або наглядової ради і всіх осіб, через яких здійснюватиметься опосередковане володіння та/або контроль істотної участі в особі, яка має намір провадити діяльність з надання інформаційних послуг на фондовому ринку, за формою, визначеною Національною комісією з цінних паперів та фондового ринку;

10) інформацію про юридичних осіб, у яких учасник (акціонер) з істотною участю - фізична особа є керівником та/або контролером, за формою, визначеною Національною комісією з цінних паперів та фондового ринку;

11) інформацію про асоційованих осіб учасників (акціонерів) з істотною участю - фізичних осіб за формою, визначеною Національною комісією з цінних паперів та фондового ринку;

12) інформацію про ділову репутацію та кваліфікацію особи (осіб), яка здійснює (які здійснюють) повноваження одноосібного виконавчого органу (або осіб, призначених головою та членами колегіального виконавчого органу), головного бухгалтера та керівника підрозділу внутрішнього аудиту (контролю), відповідно до вимог та за формою, встановленими Національною комісією з цінних паперів та фондового ринку;

13) копії внутрішніх положень особи, яка має намір провадити діяльність з надання інформаційних послуг на фондовому ринку, що визначають порядок надання інформаційних послуг на фондовому ринку, порядок здійснення внутрішнього аудиту (контролю) та систему управління ризиками;

14) внутрішні правила та інформацію про створення та забезпечення функціонування механізму виявлення, запобігання та усунення конфліктів інтересів;

15) внутрішні правила та інформацію про відповідні засоби гарантування безпеки інформації, її передачі, мінімізації ризиків спотворення, неправомірного втручання та/або витоку інформації;

16) інформацію про засоби забезпечення збереження інформації та безперервності провадження діяльності.

2. У разі внесення змін до інформації та/або документів, поданих відповідно до частини першої цієї статті, особа, яка провадить діяльність з надання інформаційних послуг на фондовому ринку, зобов’язана повідомити про це Національну комісію з цінних паперів та фондового ринку у встановлені нею порядку та строки.

3. Національна комісія з цінних паперів та фондового ринку приймає рішення про включення або про відмову у включенні юридичної особи до Реєстру уповноважених осіб протягом шести місяців з дати отримання всіх документів, передбачених частиною першою цієї статті.

4. У разі прийняття рішення про включення юридичної особи до Реєстру уповноважених осіб Національна комісія з цінних паперів та фондового ринку видає свідоцтво про включення до Реєстру.

У разі прийняття рішення про відмову у включенні юридичної особи до Реєстру уповноважених осіб Національна комісія з цінних паперів та фондового ринку повідомляє таку юридичну особу про причини відмови.

Стаття 27-6. Анулювання свідоцтва про включення до Реєстру

1. Підставою для анулювання свідоцтва про включення до Реєстру є:

1) заява особи, яка провадить діяльність з надання інформаційних послуг на фондовому ринку;

2) встановлення факту непровадження діяльності з надання інформаційних послуг на фондовому ринку протягом 12 місяців поспіль;

3) встановлення факту подання недостовірної, неправдивої та/або оманливої інформації особою, яка провадить діяльність з надання інформаційних послуг на фондовому ринку, для включення її до Реєстру уповноважених осіб;

4) встановлення факту невідповідності особи, яка провадить діяльність з надання інформаційних послуг на фондовому ринку, вимогам законодавства до особи для включення її до Реєстру уповноважених осіб;

5) встановлення факту грубого порушення особою, яка провадить діяльність з надання інформаційних послуг на фондовому ринку, або повторного протягом одного календарного року вимог законодавства на фондовому ринку.

Стаття 27-7. Вимоги до діяльності з оприлюднення регульованої інформації від імені учасників фондового ринку

1. Особи, які провадять діяльність з оприлюднення регульованої інформації від імені учасників фондового ринку, повинні мати погоджені Національною комісією з цінних паперів та фондового ринку внутрішні правила та відповідні засоби, які забезпечують оприлюднення такої регульованої інформації в режимі, максимально технічно наближеному до реального часу, на комерційній основі, з урахуванням вимог абзацу другого цієї частини.

Регульована інформація має бути доступною для будь-яких юридичних та фізичних осіб на безоплатній основі не пізніше ніж через 15 хвилин після її оприлюднення.

2. Програмно-технічні комплекси, що використовуються при провадженні діяльності з оприлюднення регульованої інформації від імені учасників фондового ринку, повинні відповідати вимогам, встановленим Національною комісією з цінних паперів та фондового ринку, та забезпечувати ефективне і безперервне поширення такої інформації шляхом забезпечення швидкого доступу до цієї інформації на недискримінаційній основі у формі, придатній для обробки та консолідації.

Такі програмно-технічні комплекси повинні забезпечувати можливість оприлюднення інформації у формі відкритих даних. При цьому вимоги абзацу другого частини першої статті 10-1 Закону України "Про доступ до публічної інформації" не застосовуються до осіб, які провадять діяльність з оприлюднення регульованої інформації від імені учасників фондового ринку.

Особи, які провадять діяльність з оприлюднення регульованої інформації від імені учасників фондового ринку, не мають права обмежувати доступ інших осіб до інформації, що оприлюднюється відповідно до цієї статті.

3. Програмно-технічні комплекси, що використовуються особами, які провадять діяльність з оприлюднення регульованої інформації від імені учасників фондового ринку, повинні забезпечувати функціонування ефективних механізмів перевірки поданої учасниками фондового ринку для оприлюднення інформації на предмет її повноти, ідентифікації описок та очевидних технічних помилок, а також механізмів повернення такої інформації учасникам фондового ринку для її виправлення та повторного подання.

Стаття 27-8. Вимоги до діяльності з розповсюдження в режимі безперервного оновлення консолідованої інформації про фінансові інструменти та/або учасників фондового ринку

1. Особи, які провадять діяльність з розповсюдження в режимі безперервного оновлення консолідованої інформації про фінансові інструменти та/або учасників фондового ринку, повинні мати погоджені Національною комісією з цінних паперів та фондового ринку внутрішні правила та відповідні засоби, які забезпечують збирання всієї оприлюдненої відповідно до статті 27-7 цього Закону регульованої інформації, її консолідацію в безперервний оновлюваний електронний потік інформації та забезпечення оприлюднення такої інформації в режимі, максимально технічно наближеному до реального часу, на комерційній основі, з урахуванням вимог абзацу другого цієї частини.

Консолідована в безперервний оновлюваний електронний потік інформація має бути доступною для всіх юридичних та фізичних осіб на безоплатній основі не пізніше ніж через 15 хвилин після її оприлюднення.

Вимоги до змісту потоку такої інформації встановлюються Національною комісією з цінних паперів та фондового ринку.

2. Програмно-технічні комплекси, що використовуються при провадженні діяльності з розповсюдження в режимі безперервного оновлення консолідованої інформації про фінансові інструменти та/або учасників фондового ринку, повинні відповідати вимогам, встановленим Національною комісією з цінних паперів та фондового ринку, забезпечувати ефективне та безперервне поширення інформації через швидкий доступ до цієї інформації на недискримінаційній основі та безперешкодне використання цієї інформації учасниками фондового ринку.

Такі програмно-технічні комплекси повинні забезпечувати можливість оприлюднення інформації у формі відкритих даних. При цьому вимоги абзацу другого частини першої статті 10-1 Закону України "Про доступ до публічної інформації" не застосовуються до осіб, які провадять діяльність з розповсюдження в режимі безперервного оновлення консолідованої інформації про фінансові інструменти та/або учасників фондового ринку.

3. Особи, які провадять діяльність з розповсюдження в режимі безперервного оновлення консолідованої інформації про фінансові інструменти та/або учасників фондового ринку, крім консолідації регульованої інформації, повинні також забезпечувати консолідацію з усіх фондових бірж інформації, що має розкриватися фондовими біржами відповідно до вимог законодавства.

Стаття 27-9. Вимоги до діяльності з подання звітності та/або адміністративних даних до Національної комісії з цінних паперів та фондового ринку

1. Особи, які провадять діяльність з подання звітності та/або адміністративних даних до Національної комісії з цінних паперів та фондового ринку, повинні мати погоджені Національною комісією з цінних паперів та фондового ринку внутрішні правила та відповідні засоби, які забезпечують подання відповідної інформації якомога швидше, але в будь-якому разі не пізніше завершення робочого дня, протягом якого виникла така інформація.

Порядок подання інформації особами, які провадять діяльність з подання звітності та/або адміністративних даних до Національної комісії з цінних паперів та фондового ринку, встановлюється Національною комісією з цінних паперів та фондового ринку.

2. Програмно-технічні комплекси, що використовуються особами, які провадять діяльність з подання звітності та/або адміністративних даних до Національної комісії з цінних паперів та фондового ринку, повинні забезпечувати ефективну перевірку повноти поданої учасниками фондового ринку звітності та/або адміністративних даних, виявлення описок та/або очевидних технічних помилок, а також забезпечувати повернення такої звітності та/або даних учасникам фондового ринку для виправлення та повторного подання.

3. Програмно-технічні комплекси, що використовуються особами, які провадять діяльність з подання звітності та/або адміністративних даних до Національної комісії з цінних паперів та фондового ринку, повинні забезпечувати виявлення помилок, допущених внаслідок дій особи, яка провадить зазначену діяльність, забезпечувати виправлення таких помилок та повторне подання звітності та/або адміністративних даних до Національної комісії з цінних паперів та фондового ринку.

{Закон доповнено розділом III-1 згідно із Законом № 2210-VIII від 16.11.2017}

Розділ IV
ЕМІСІЯ ТА ОБІГ ЦІННИХ ПАПЕРІВ

Стаття 28. Емісія цінних паперів

1. Емісія цінних паперів - сукупність дій емітента, що спрямовані на реєстрацію випуску цінних паперів у Національній комісії з цінних паперів та фондового ринку, їх розміщення серед інвесторів в цінні папери та здійснюються в послідовності, встановленій статтею 29 цього Закону.

2. У разі емісії цінних паперів емітент оформлює відповідне рішення про емісію, вимоги до якого встановлюються Національною комісією з цінних паперів та фондового ринку. Емітент повинен надавати інвестору засвідчену копію рішення про емісію на його запит.

3. Емісія цінних паперів здійснюється емітентом самостійно або через андеррайтера, що уклав з емітентом договір про андеррайтинг.

Договір про андеррайтинг повинен відповідати вимогам типового договору, затвердженого Національною комісією з цінних паперів та фондового ринку.

4. У процесі емісії цінних паперів договори з першими власниками щодо відчуження цінних паперів укладаються до дати, визначеної рішенням про емісію цінних паперів, але не пізніше двох місяців з дати початку розміщення цінних паперів, визначеної рішенням про емісію таких цінних паперів, якщо інший строк не передбачений цим Законом.

Кожен інвестор у цінні папери має оплатити вартість цінних паперів у повному обсязі до дати затвердження результатів емісії відповідного випуску цінних паперів.

5. Переважне право на придбання цінних паперів одними інвесторами стосовно інших встановлюється законом.

Строк реалізації переважного права визначається рішенням про емісію цінних паперів та не може становити менше 15 робочих днів.

6. Кількість розміщених цінних паперів не повинна перевищувати кількості цінних паперів, визначеної у рішенні про емісію таких цінних паперів.

7. Розміщення цінних паперів здійснюється серед заздалегідь визначеного кола осіб, кількість некваліфікованих інвесторів серед яких не може дорівнювати або перевищувати 150 осіб, крім випадку здійснення публічної пропозиції емітентом у процесі емісії.

Стаття 29. Етапи емісії цінних паперів

1. Емісія акцій здійснюється за такими етапами:

1) прийняття рішення про емісію цінних паперів органом (особою) емітента, уповноваженим приймати таке рішення;

2) укладення у разі потреби договору з андеррайтером;

3) подання до Національної комісії з цінних паперів та фондового ринку заяви, рішення про емісію цінних паперів і всіх необхідних документів для реєстрації випуску цінних паперів;

4) реєстрація Національною комісією з цінних паперів та фондового ринку випуску цінних паперів та видача тимчасового свідоцтва про реєстрацію випуску цінних паперів;

5) укладення з Центральним депозитарієм цінних паперів або з Національним банком України договору про обслуговування випусків цінних паперів (за відсутності такого договору);

6) присвоєння цінним паперам міжнародного ідентифікаційного номера;

7) реалізація акціонерами свого переважного права на придбання акцій додаткової емісії у порядку, встановленому Національною комісією з цінних паперів та фондового ринку;

8) розміщення цінних паперів;

9) затвердження результатів емісії цінних паперів органом емітента, уповноваженим приймати таке рішення;

10) внесення до статуту акціонерного товариства змін, пов’язаних із збільшенням статутного капіталу товариства, з урахуванням результатів емісії акцій;

11) реєстрація змін до статуту акціонерного товариства в органах державної реєстрації;

12) подання до Національної комісії з цінних паперів та фондового ринку заяви і всіх необхідних документів для реєстрації звіту про результати емісії цінних паперів;

13) реєстрація Національною комісією з цінних паперів та фондового ринку звіту про результати емісії цінних паперів та видача свідоцтва про реєстрацію випуску цінних паперів.

Емісія інших цінних паперів (крім державних цінних паперів) здійснюється за етапами, визначеними пунктами 1-6, 8, 9, 12, 13 цієї частини.

2. Порядок поєднання емісії цінних паперів із здійсненням публічної пропозиції таких цінних паперів у процесі їх емісії встановлюється Національною комісією з цінних паперів та фондового ринку.

Стаття 30. Реєстрація та відмова в реєстрації випуску цінних паперів

1. Емітент подає до Національної комісії з цінних паперів та фондового ринку заяву, рішення про емісію цінних паперів і всі необхідні документи для реєстрації випуску цінних паперів протягом 60 днів після прийняття рішення про емісію цінних паперів органом (особою) емітента, уповноваженим приймати таке рішення.

2. Національна комісія з цінних паперів та фондового ринку протягом 25 робочих днів:

1) після надходження заяви, рішення про емісію цінних паперів і всіх необхідних документів для реєстрації випуску цінних паперів здійснює реєстрацію випуску цінних паперів або відмовляє в реєстрації;

2) повертає документи емітентові без розгляду в разі їх подання не в повному обсязі або з порушенням встановлених Національною комісією з цінних паперів та фондового ринку вимог до їх оформлення.

Принцип мовчазної згоди не застосовується до процесу реєстрації Національною комісією з цінних паперів та фондового ринку випуску цінних паперів.

3. Реєстрація Національною комісією з цінних паперів та фондового ринку випуску цінних паперів не може розглядатися як гарантія їх вартості. Національна комісія з цінних паперів та фондового ринку відповідає лише за повноту інформації, що міститься у рішенні про емісію цінних паперів, та за її відповідність вимогам законодавства.

Відповідальність за достовірність відомостей, наведених у документах, що подаються до Національної комісії з цінних паперів та фондового ринку для реєстрації випуску цінних паперів, несе емітент.

4. Перелік документів, необхідних для реєстрації випуску цінних паперів, та порядок їх реєстрації встановлюються Національною комісією з цінних паперів та фондового ринку.

5. Національна комісія з цінних паперів та фондового ринку в установленому нею порядку відмовляє в реєстрації випуску цінних паперів у строк, встановлений частиною другою цієї статті, у разі:

1) невідповідності поданих документів вимогам законодавства;

2) наявності розбіжностей між різними положеннями поданих документів, недостовірності та/або неповноти інформації у поданих документах;

3) порушення встановленого законодавством порядку прийняття рішення про емісію цінних паперів;

4) визнання емісії цінних паперів недобросовісною;

5) якщо місцезнаходженням емітента відповідно до Єдиного державного реєстру юридичних осіб, фізичних осіб - підприємців та громадських формувань є тимчасово окупована територія України або територія проведення антитерористичної операції.

Стаття 31. Облік зареєстрованих випусків цінних паперів

1. Національна комісія з цінних паперів та фондового ринку веде Державний реєстр випусків цінних паперів у встановленому нею порядку.

2. Національна комісія з цінних паперів та фондового ринку встановлює порядок доступу учасників ринку цінних паперів до інформації, що міститься в Державному реєстрі випусків цінних паперів. Такий доступ є безоплатним.

Стаття 32. Звіт про результати емісії цінних паперів

1. Емітент акцій подає до Національної комісії з цінних паперів та фондового ринку у 30-денний строк з дня прийняття на загальних зборах акціонерів рішення про внесення змін до статуту товариства (у випадках, визначених законом щодо обов’язкового погодження змін до статуту з відповідними державними органами у 60-денний строк) звіт про результати емісії акцій та інші визначені Національною комісією з цінних паперів та фондового ринку документи, необхідні для реєстрації звіту.

Емітент цінних паперів (крім акцій) подає до Національної комісії з цінних паперів та фондового ринку у 15-денний строк з дня затвердження результатів емісії цінних паперів (крім акцій) органом емітента, уповноваженим приймати таке рішення, звіт про результати емісії цінних паперів (крім акцій) та інші визначені Національною комісією з цінних паперів та фондового ринку документи, необхідні для реєстрації звіту.

2. Кількість фактично розміщених цінних паперів зазначається у звіті про результати емісії цінних паперів, що складається на підставі затверджених результатів емісії.

Затвердження результатів емісії (у разі емісії акцій - також внесення відповідних змін до статуту) органом емітента, уповноваженим приймати таке рішення, здійснюється протягом 60 днів з дня закінчення строку розміщення цінних паперів.

3. У разі додаткової емісії акцій у звіті про результати емісії цінних паперів також зазначається кількість фактично придбаних акцій під час реалізації переважного права.

4. Звіт про результати емісії цінних паперів підлягає оприлюдненню у випадках, встановлених цим Законом.

Звіт про результати емісії цінних паперів підлягає оприлюдненню у спосіб, передбачений частиною другою статті 38-1 цього Закону, та строки, встановлені Національною комісією з цінних паперів та фондового ринку.

Національна комісія з цінних паперів та фондового ринку встановлює вимоги до розкриття інформації, що міститься у звіті про результати емісії цінних паперів.

5. Національна комісія з цінних паперів та фондового ринку після отримання необхідних документів зобов’язана прийняти рішення про реєстрацію звіту про результати емісії цінних паперів або про відмову в реєстрації.

6. Національна комісія з цінних паперів та фондового ринку в установленому нею порядку відмовляє в реєстрації звіту про результати емісії цінних паперів у строки, встановлені частиною другою статті 30 цього Закону, виключно у разі, якщо:

1) порушено вимоги законодавства щодо емісії цінних паперів, зокрема порушено встановлений порядок прийняття рішення про затвердження результатів емісії;

2) емісію цінних паперів визнано недобросовісною;

3) встановлено невідповідність поданих документів вимогам законодавства.

Стаття 33. Недобросовісна емісія цінних паперів

1. Недобросовісна емісія цінних паперів - дії, що порушують встановлену цим Законом процедуру емісії і є підставою для прийняття рішення про відмову в реєстрації випуску цінних паперів, звіту про результати емісії цінних паперів та відмову в затвердженні проспекту, а також зупинення розміщення цінних паперів.

2. Підставою для визнання емісії цінних паперів недобросовісною є:

1) порушення емітентом вимог цього Закону, невідповідність поданих емітентом документів вимогам законодавства та/або неповнота інформації у поданих документах;

2) порушення встановленого законодавством порядку прийняття рішення про емісію цінних паперів;

3) внесення недостовірних, з розбіжностями між різними положеннями та/або неповних відомостей до документів, що подаються для реєстрації випуску цінних паперів, звіту про результати емісії цінних паперів;

4) неодноразове грубе порушення емітентом прав інвесторів під час емісії цінних паперів.

3. У разі недобросовісної емісії Національна комісія з цінних паперів та фондового ринку має право тимчасово зупинити розміщення цінних паперів.

Порядок прийняття рішення про зупинення розміщення цінних паперів встановлюється Національною комісією з цінних паперів та фондового ринку.

4. Зупинене розміщення цінних паперів поновлюється за рішенням Національної комісії з цінних паперів та фондового ринку лише до закінчення строку укладення договорів з першими власниками, визначеного рішенням про емісію цінних паперів, за умови усунення порушень, що стали підставою для зупинення розміщення.

5. Національна комісія з цінних паперів та фондового ринку приймає рішення про визнання емісії цінних паперів недійсною у разі, якщо:

1) порушення, що стали підставою для зупинення розміщення цінних паперів, не усунені протягом 15 днів після прийняття Національною комісією з цінних паперів та фондового ринку відповідного рішення;

2) Національній комісії з цінних паперів та фондового ринку не надіслані документи, що підтверджують усунення порушень.

6. У разі визнання емісії недійсною або незатвердження в установлені законодавством строки результатів емісії цінних паперів органом емітента, уповноваженим приймати таке рішення, або невнесення в установлені законодавством строки змін до статуту, пов’язаних із збільшенням статутного капіталу акціонерного товариства з урахуванням результатів розміщення акцій, емітент таких цінних паперів зобов’язаний повернути інвесторам кошти (майно, майнові права), що надійшли як плата за розміщені цінні папери, у строки, визначені рішенням про емісію цінних паперів, але не більше шести місяців, у порядку, встановленому Національною комісією з цінних паперів та фондового ринку.

Центральний депозитарій цінних паперів протягом трьох робочих днів після отримання від емітента інформації про повернення інвесторам коштів (майна, майнових прав), що надійшли як плата за розміщені цінні папери, забезпечує в порядку, встановленому законодавством про депозитарну систему, списання депозитарними установами прав на відповідні цінні папери з рахунків інвесторів (депонентів) та переведення відповідних цінних паперів з рахунків депозитарних установ на рахунок такого емітента.

За кожний день порушення строку, передбаченого абзацом першим цієї частини, емітент сплачує пеню у розмірі подвійної облікової ставки Національного банку України.

Стаття 34. Публічна пропозиція цінних паперів

1. Публічна пропозиція цінних паперів (далі - публічна пропозиція) - пропозиція (оферта), звернена до невизначеного кола осіб, про придбання цінних паперів за ціною та на умовах, визначених такою пропозицією, що здійснюється з урахуванням вимог, встановлених цим Законом.

Публічна пропозиція повинна містити умови та порядок придбання цінних паперів, щодо яких здійснюється така публічна пропозиція, строк дії такої пропозиції та відповідати вимогам, встановленим Національною комісією з цінних паперів та фондового ринку.

2. Публічна пропозиція може здійснюватися:

1) емітентом у процесі емісії цінних паперів;

2) емітентом щодо викуплених цінних паперів;

3) оферентом щодо продажу належних йому цінних паперів.

Подання заявки про допуск цінних паперів до торгів на фондовій біржі в частині включення до біржового реєстру вважається здійсненням публічної пропозиції. Подання заявки про допуск цінних паперів до торгів на фондовій біржі без включення до біржового реєстру не вважається публічною пропозицією.

3. Публічна пропозиція здійснюється в порядку, встановленому Національною комісією з цінних паперів та фондового ринку, виключно за умови оприлюднення проспекту, затвердженого Національною комісією з цінних паперів та фондового ринку, крім випадків, передбачених частиною четвертою цієї статті.

Здійснення публічної пропозиції можливе лише за умови дійсності проспекту відповідно до статті 37 цього Закону.

4. Вимоги щодо необхідності оформлення проспекту не поширюються на такі випадки:

1) публічна пропозиція здійснюється виключно серед кваліфікованих інвесторів;

2) публічна пропозиція здійснюється серед некваліфікованих інвесторів, загальна кількість яких становить менше 150 осіб;

3) публічна пропозиція здійснюється у процесі злиття або поділу юридичної особи, за умови що документ, який передбачає такий поділ або злиття, оприлюднений відповідно до вимог частини другої статті 38-1 цього Закону;

4) публічна пропозиція здійснюється серед інвесторів за умови, що кожен із цих інвесторів придбаває цінні папери на суму, що не перевищує розмір, встановлений Національною комісією з цінних паперів та фондового ринку;

5) емісія акцій здійснюється з метою їх конвертації в акції іншого типу та/або класу цього самого емітента;

6) здійснюється емісія цінних паперів, що підлягають розподілу виключно між теперішніми або колишніми керівниками чи працівниками емітента або юридичних осіб, які перебувають під контролем емітента, за умови наявності документа, що містить інформацію про кількість та тип цінних паперів, а також про умови та деталі такого розподілу;

7) загальна номінальна вартість цінних паперів, щодо яких здійснюється публічна пропозиція, не перевищує обсяг, встановлений Національною комісією з цінних паперів та фондового ринку;

8) здійснюється емісія державних цінних паперів та облігацій місцевих позик;

9) здійснюється емісія цінних паперів, виконання зобов’язань за якими гарантовано державою або органами місцевого самоврядування;

10) подано заявку про допуск цінних паперів до торгів на фондовій біржі в частині включення до біржового реєстру, за умови що:

а) цінні папери цього випуску вже включені до біржового реєстру цієї фондової біржі;

б) кількість цінних паперів, щодо яких подано заявку про допуск цінних паперів до торгів на фондовій біржі, є меншою за 20 відсотків від кількості цінних паперів цього випуску, що перебувають у біржовому реєстрі протягом останніх 12 місяців;

11) подано заявку про допуск акцій до торгів на фондовій біржі в частині включення до біржового реєстру, за умови що:

а) акції конвертуються з інших цінних паперів;

б) акції, в які конвертуються інші цінні папери, вже включені до біржового реєстру цієї фондової біржі;

в) загальна кількість акцій, конвертованих з інших цінних паперів, не перевищує 20 відсотків загальної кількості акцій тих самих виду та класу, що перебувають у біржовому реєстрі цієї фондової біржі протягом останніх 12 місяців;

12) подано заявку про допуск цінних паперів до торгів на фондовій біржі в частині включення до біржового реєстру за результатами конвертації цінних паперів, за умови що конвертація здійснена у процесі відновлення платоспроможності фінансової установи в установленому законодавством порядку;

13) подано заявку про допуск цінних паперів до торгів на фондовій біржі в частині включення до біржового реєстру щодо цінних паперів, вже включених до біржового реєстру іншої фондової біржі, за умови дотримання всіх таких вимог:

а) такі цінні папери перебувають у біржовому реєстрі іншої фондової біржі більше ніж 18 місяців;

б) такі цінні папери включені до біржового реєстру іншої фондової біржі на підставі проспекту, оприлюдненого відповідно до вимог частини п’ятої статті 38-5 цього Закону;

в) проведення регулярних торгів такими цінними паперами на іншій фондовій біржі;

г) оприлюднення особою, яка подала заявку про допуск таких цінних паперів до торгів на фондовій біржі в частині включення до біржового реєстру, державною мовою України та відповідно до вимог частини п’ятої статті 38-5 цього Закону документа про такі цінні папери, складеного відповідно до вимог Національної комісії з цінних паперів та фондового ринку щодо його змісту та розміру.

Вимоги підпункту "в" пункту 10 цієї частини не застосовуються в будь-якому з таких випадків:

щодо цінних паперів, конвертованих в акції, оформлено та оприлюднено проспект відповідно до вимог цього Закону;

емітентом акцій є фінансова установа, за умови що акції конвертовані нею з інших цінних паперів або інших зобов’язань у порядку та у випадках, встановлених органом, який здійснює державне регулювання ринків фінансових послуг, відповідно до повноважень, встановлених статтею 21 Закону України "Про фінансові послуги та державне регулювання ринків фінансових послуг".

5. Публічна пропозиція цінних паперів підлягає оприлюдненню у спосіб, передбачений частиною другою статті 38-1 цього Закону, та строки, встановлені Національною комісією з цінних паперів та фондового ринку.

Стаття 35. Проспект цінних паперів

1. Проспект оформлюється особою, яка здійснює публічну пропозицію (далі - особа, яка оформлює проспект).

Проспект повинен містити всю інформацію, яка, з огляду на особливості емітента та цінних паперів, щодо яких здійснюється публічна пропозиція, необхідна для надання інвесторам можливості зробити обґрунтовану оцінку фінансового становища активів і пасивів та перспектив емітента та будь-якої особи, яка забезпечує виконання зобов’язання емітента за таким випуском, а також прав за такими цінними паперами, та яка подається у формі, яку легко зрозуміти та проаналізувати.

2. Проспект повинен включати:

1) анотацію;

2) реєстраційний документ;

3) документ про цінні папери.

3. Вимоги до відомостей, які має включати проспект та окремі його частини, встановлюються Національною комісією з цінних паперів та фондового ринку.

4. Проспект може складатися з одного чи кількох різних документів, які також можуть містити посилання на інші документи, які є у публічному доступі в результаті їх оприлюднення відповідно до вимог статті 38-1 або розділу V цього Закону.

У проспекті, що складається з кількох документів, інформація повинна бути розділена на три документи: реєстраційний документ, документ про цінні папери та анотація.

У реєстраційному документі повинна міститися інформація про емітента.

У документі про цінні папери повинна міститися інформація про цінні папери, щодо яких здійснюється публічна пропозиція.

5. Анотація повинна містити інформацію про істотні характерні ознаки та ризики, пов’язані з емітентом, його цінними паперами або будь-якою особою, яка забезпечує виконання зобов’язань емітента за таким випуском. Анотація викладається коротко і загальнозрозуміло з метою сприяння прийняттю інвесторами рішення щодо можливої інвестиції у такі цінні папери, мовою відповідно до вимог статті 38 цього Закону. Анотація повинна містити інформацію щодо суттєвих характеристик цінних паперів та ризиків, пов’язаних з емітентом, будь-якою особою, яка надає забезпечення за відповідним випуском цінних паперів, а також не повинна суперечити іншим частинам проспекту.

Анотація також повинна містити застереження, що:

1) її слід розглядати як вступ до проспекту;

2) будь-яке рішення інвестора щодо інвестування в цінні папери має ґрунтуватися на результатах аналізу проспекту в цілому;

3) особи, які підписали анотацію, несуть відповідальність, лише якщо така анотація містить неправильну, неточну або суперечливу інформацію порівняно з іншими частинами проспекту.

Анотація не може містити посилання на інші документи.

6. У разі емісії цінних паперів, інших ніж пайові цінні папери, у випадках, встановлених Національною комісією з цінних паперів та фондового ринку, проспект може на вибір емітента складатися з базового проспекту, що містить всю важливу інформацію про емітента та цінні папери, щодо яких здійснюється публічна пропозиція.

Інформація, що міститься в базовому проспекті, оновлюється у випадках, встановлених законодавством.

7. У разі якщо в проспекті не зазначається остаточна ціна, за якою відчужуються цінні папери, у проспекті мають бути зазначені критерії та/або умови, відповідно до яких визначається така ціна. Такі критерії та/або умови, відповідно до яких визначається остаточна ціна, за якою відчужуються цінні папери, встановлюються з урахуванням обмежень, встановлених законом.

Інформація про остаточну ціну, за якою відчужуються цінні папери, повинна:

1) оприлюднюватися відповідно до вимог частин першої та другої статті 38-1 цього Закону;

2) подаватися до Національної комісії з цінних паперів та фондового ринку одночасно із звітом про результати їх розміщення.

8. У разі якщо проспект оформлюється юридичною особою, він підписується особою, яка здійснює управлінські функції в такій юридичній особі. У разі якщо проспект складається з кількох документів, ці документи можуть бути підписані різними особами, які здійснюють управлінські функції в особі, що оформлює проспект.

У разі оформлення проспекту фізичною особою він підписується такою фізичною особою.

Особи, які підписали проспект, тим самим підтверджують достовірність відомостей, які в ньому містяться.

Особа, яка оформлює проспект, за включення до проспекту недостовірних та/або оманливих відомостей несе відповідальність, визначену законом.

9. Особа, яка надає забезпечення за відповідним випуском цінних паперів, за включення до проспекту недостовірних відомостей, які стосуються наданого забезпечення, несе відповідальність, визначену законом.

Особи, які надають забезпечення за відповідним випуском цінних паперів, підписують проспект таких цінних паперів.

10. Фінансова звітність, що включається до проспекту, має бути підтверджена аудитором (аудиторською фірмою).

11. Особа, яка оформлює проспект, за невиконання умов проспекту, затвердженого Національною комісією з цінних паперів та фондового ринку, несе відповідальність, визначену законом.

Стаття 36. Затвердження проспекту цінних паперів

1. Особа, яка оформлює проспект, подає до Національної комісії з цінних паперів та фондового ринку проспект та всі необхідні документи для його затвердження.

2. Національна комісія з цінних паперів та фондового ринку після надходження проспекту і всіх необхідних документів для його затвердження затверджує проспект або відмовляє в затвердженні проспекту протягом:

20 робочих днів;

10 робочих днів - у разі, якщо в емітента наявні цінні папери, допущені до торгів на фондовій біржі, та/або здійснювалася публічна пропозиція таких цінних паперів.

3. У разі якщо проспект та/або інші подані документи не відповідають вимогам законодавства та/або містять неповну чи недостовірну інформацію, та/або містять розбіжності між своїми положеннями, Національна комісія з цінних паперів та фондового ринку невідкладно, але не пізніше завершення передбачених частиною другою цієї статті строків, інформує заявника про зазначені виявлені факти та чітко визначає зміни, доповнення та/або пояснення, які необхідно подати у зв’язку з цим. У такому разі розрахунок строків, передбачених частиною другою цієї статті, розпочинається спочатку з дня отримання Національною комісією з цінних паперів та фондового ринку запитуваних відповідно до цієї частини документів та/або пояснень.

4. Принцип мовчазної згоди не застосовується до процесу затвердження проспекту Національною комісією з цінних паперів та фондового ринку.

5. Затвердження проспекту Національною комісією з цінних паперів та фондового ринку не може розглядатися як гарантія вартості таких цінних паперів. Національна комісія з цінних паперів та фондового ринку відповідає лише за повноту інформації, що міститься у документах, які подаються для затвердження проспекту, та за її відповідність вимогам законодавства.

Відповідальність за достовірність відомостей, наведених у документах, що подаються для затвердження проспекту, несе особа, яка оформила проспект.

6. Перелік документів, необхідних для затвердження проспекту, та порядок затвердження проспекту встановлюються Національною комісією з цінних паперів та фондового ринку.

7. Національна комісія з цінних паперів та фондового ринку в установленому нею порядку відмовляє у затвердженні проспекту у строки, встановлені частиною другою цієї статті, виключно у разі:

1) невідповідності поданих документів вимогам законодавства;

2) наявності розбіжностей між різними положеннями поданих документів, недостовірності та/або неповноти інформації у поданих документах;

3) визнання емісії цінних паперів недобросовісною.

8. Рішення Національної комісії з цінних паперів та фондового ринку або її уповноваженої особи про затвердження проспекту оприлюднюється на офіційному веб-сайті Національної комісії з цінних паперів та фондового ринку протягом одного робочого дня після його прийняття.

Стаття 37. Дійсність проспекту цінних паперів та внесення до нього змін

1. Проспект, який складається з єдиного документа, є дійсним для здійснення публічної пропозиції протягом 12 місяців з дати його затвердження Національною комісією з цінних паперів та фондового ринку. Якщо проспект складається з кількох документів, такий строк розраховується з дати затвердження останнього з них.

Проспект втрачає дійсність для здійснення публічної пропозиції, якщо суттєві зміни, зазначені у частині другій цієї статті, відбулися та не були оформлені відповідно до вимог цієї статті шляхом внесення змін та/або доповнень до такого проспекту.

2. Особа, яка оформила проспект у порядку та строки, встановлені частиною третьою цієї статті, у разі виникнення будь-яких важливих змін, суттєвих помилок або виявлення неточностей, що стосуються інформації, яка міститься у проспекті та може вплинути на оцінку цінних паперів (далі - суттєві зміни), зобов’язана внести відповідні зміни та/або доповнення до такого проспекту, за умови що такі зміни виникли до закінчення строку дії публічної пропозиції, визначеного відповідно до частини першої статті 34 цього Закону, або до дати початку торгів такими цінними паперами на фондовій біржі (залежно від того, яка подія відбулася пізніше).

Національна комісія з цінних паперів та фондового ринку розробляє та оприлюднює на своєму офіційному веб-сайті орієнтовний перелік суттєвих змін, поява (виявлення) яких може бути підставою для оформлення відповідних змін та/або доповнень до проспекту.

3. Зміни та/або доповнення до проспекту повинні бути оформлені у вигляді відповідного додатка до проспекту та подані до Національної комісії з цінних паперів та фондового ринку для затвердження протягом п’яти робочих днів з дати виникнення відповідних суттєвих змін.

У разі якщо проспект оформлюється юридичною особою, додатки до проспекту підписуються особою, яка здійснює управлінські функції в такій юридичній особі.

У разі оформлення проспекту фізичною особою додатки до нього підписуються такою фізичною особою.

4. Додатки до проспекту повинні бути затверджені Національною комісією з цінних паперів та фондового ринку і підлягають оприлюдненню у спосіб, визначений для оприлюднення проспекту частиною другою статті 38-1 цього Закону, та строки, встановлені Національною комісією з цінних паперів та фондового ринку.

Додаток до проспекту затверджується Національною комісією з цінних паперів та фондового ринку протягом семи робочих днів у порядку, встановленому для затвердження проспекту частинами третьою та четвертою статті 36 цього Закону.

У разі якщо додатки до реєстраційного документа або документа про цінні папери стосуються інформації, яка міститься в анотації, до анотації повинні бути внесені зміни, які оформляються окремим додатком. До додатків до анотацій застосовуються положення частини третьої статті 38 цього Закону.

5. У разі внесення змін та/або доповнень до проспекту при здійсненні публічної пропозиції, передбаченої пунктами 1-3 частини другої статті 34, інвестори, які вже погодилися придбати відповідні цінні папери до оприлюднення затвердженого Національною комісією з цінних паперів та фондового ринку додатка до проспекту, мають право відмовитися від такого придбання протягом двох робочих днів з дати оприлюднення такого додатка, за умови що строк дії публічної пропозиції не завершений та договір щодо придбання таких цінних паперів не виконаний.

Строк реалізації права інвестора на відмову від придбання цінних паперів може бути збільшений емітентом або оферентом.

У разі внесення змін та/або доповнень до проспекту під час емісії цінних паперів додаток до проспекту також повинен містити кінцеву дату реалізації права інвестора на відмову від придбання цінних паперів.

Стаття 38. Мова проспекту цінних паперів

1. Проспект цінних паперів емітента оформлюється державною мовою України.

2. Проспект цінних паперів іноземного емітента оформлюється державною мовою України, а також за бажанням особи, яка оформлює такий проспект, англійською мовою або державною мовою країни Європейського Союзу, в якій цінні папери пропонуються до розміщення чи публічної пропозиції або допущені до торгів на фондовій біржі.

Стаття 38-1. Розкриття інформації, що міститься в проспекті цінних паперів

1. Після затвердження проспекту Національною комісією з цінних паперів та фондового ринку він має бути оприлюднений особою, яка здійснює публічну пропозицію, протягом двох робочих днів, але не пізніше останнього робочого дня, що передує даті початку продажу таких цінних паперів, визначеної відповідною публічною пропозицією, крім випадків, передбачених абзацом другим цієї частини.

У разі якщо емітент не здійснював публічну пропозицію таких цінних паперів та/або публічна пропозиція таких цінних паперів не здійснювалася оферентом, та/або такі цінні папери не допущені до торгів на фондовій біржі, проспект має бути оприлюднений не пізніше ніж за п’ять робочих днів до дати початку продажу таких цінних паперів, визначеної відповідною публічною пропозицією.

2. Проспект вважається оприлюдненим, якщо його розміщено в електронній формі на одному з таких офіційних веб-сайтів:

1) веб-сайт особи, яка здійснює публічну пропозицію;

2) веб-сайт фондової біржі у разі допуску цінних паперів до торгів на такій фондовій біржі;

3) веб-сайт професійного учасника фондового ринку, який здійснює операції, пов’язані з виконанням публічної пропозиції;

4) в електронній формі в загальнодоступній інформаційній базі даних Національної комісії з цінних паперів та фондового ринку про ринок цінних паперів або через особу, яка провадить діяльність з оприлюднення регульованої інформації від імені учасників фондового ринку.

3. Паперова форма проспекту має бути надана особою, яка здійснює публічну пропозицію, безоплатно потенційному інвестору на його вимогу.

У разі якщо проспект складається з кількох документів або містить посилання на інші документи, документи, з яких складається проспект, можуть оприлюднюватися окремо, за умови що ці документи надаються безоплатно потенційному інвестору на його вимогу. Кожний документ повинен містити вказівку, де можна отримати інші документи - складові частини проспекту.

Оприлюднений текст та формат проспекту та/або додатки до проспекту повинні завжди бути тотожними з оригінальною версією, затвердженою Національною комісією з цінних паперів та фондового ринку.

Особа, яка здійснює публічну пропозицію, зобов’язана також оприлюднити відповідно до вимог частини другої цієї статті повідомлення про те, яким чином оприлюднено проспект і де з ним можна ознайомитися потенційним інвесторам. Вимоги до змісту такого повідомлення встановлюються Національною комісією з цінних паперів та фондового ринку.

4. Національна комісія з цінних паперів та фондового ринку на своєму офіційному веб-сайті розміщує затверджені нею проспекти та зміни до них.

Стаття 38-2. Здійснення публічної пропозиції емітентом у процесі емісії

1. Публічна пропозиція цінних паперів емітентом у процесі їх емісії здійснюється в порядку, встановленому Національною комісією з цінних паперів та фондового ринку, виключно за умови:

1) оприлюднення проспекту, затвердженого Національною комісією з цінних паперів та фондового ринку, якщо інше не встановлено цим Законом;

2) виконання вимог статті 29 цього Закону;

3) реєстрації випуску цінних паперів відповідно до вимог статті 30 цього Закону.

Здійснення публічної пропозиції цінних паперів емітентом у процесі їх емісії можливе лише за умови дійсності проспекту.

2. Перелік документів, необхідних для затвердження проспекту та реєстрації випуску цінних паперів, а також порядок затвердження та реєстрації Національною комісією з цінних паперів та фондового ринку проспекту, підготовленого емітентом, встановлюються цим Законом та нормативно-правовими актами Національної комісії з цінних паперів та фондового ринку.

3. За включення до проспекту недостовірних та/або оманливих відомостей емітент несе відповідальність, визначену законом.

4. При публічній пропозиції цінних паперів емітентом у процесі їх емісії реєстрація випуску цінних паперів та затвердження проспекту здійснюються Національною комісією з цінних паперів та фондового ринку у строки, встановлені частиною другою статті 36, та з урахуванням положень частин третьої і четвертої статті 36 цього Закону.

5. Після затвердження Національною комісією з цінних паперів та фондового ринку проспекту він має бути оприлюднений емітентом шляхом та у строки, визначені частинами першою та другою статті 38-1 цього Закону.

6. Зміни або доповнення до проспекту оформлюються емітентом у порядку, встановленому статтею 37 цього Закону.

Стаття 38-3. Проспект цінних паперів при публічній пропозиції викуплених емітентом цінних паперів

1. Публічна пропозиція викуплених емітентом акцій здійснюється в порядку, встановленому Національною комісією з цінних паперів та фондового ринку, виключно за умови оприлюднення проспекту, затвердженого Національною комісією з цінних паперів та фондового ринку, якщо інше не встановлено цим Законом та/або нормативно-правовими актами Національної комісії з цінних паперів та фондового ринку, а також за умови виконання вимог статті 66 Закону України "Про акціонерні товариства". Здійснення публічної пропозиції викуплених емітентом акцій є можливим лише за умови дійсності проспекту.

2. Перелік документів, необхідних для затвердження проспекту, та порядок затвердження Національною комісією з цінних паперів та фондового ринку проспекту, підготовленого емітентом для публічної пропозиції викуплених ним власних акцій, встановлюються Національною комісією з цінних паперів та фондового ринку.

3. За включення до проспекту недостовірних та/або оманливих відомостей емітент несе відповідальність, визначену законом.

4. Проспект при публічній пропозиції викуплених емітентом акцій затверджується Національною комісією з цінних паперів та фондового ринку у строки, встановлені частиною другою статті 36, та з урахуванням положень частин третьої і четвертої статті 36 цього Закону.

5. Після затвердження Національною комісією з цінних паперів та фондового ринку проспекту він має бути оприлюднений емітентом шляхом та у строки, визначені частинами першою та другою статті 38-1 цього Закону.

6. Зміни або доповнення до проспекту оформлюються емітентом в порядку, встановленому статтею 37 цього Закону.

Стаття 38-4. Проспект цінних паперів при публічній пропозиції цінних паперів оферентом

1. Публічна пропозиція цінних паперів оферентом здійснюється в порядку, встановленому Національною комісією з цінних паперів та фондового ринку, виключно за умови оприлюднення проспекту, затвердженого Національною комісією з цінних паперів та фондового ринку, якщо інше не встановлено цим Законом та/або нормативно-правовими актами Національної комісії з цінних паперів та фондового ринку. Здійснення публічної пропозиції цінних паперів є можливим лише за умови дійсності проспекту.

2. У разі відсутності оформленого емітентом або іншим оферентом, або особою, яка подавала заявку про допуск до торгів на фондовій біржі, проспекту або його недійсності оферент може самостійно оформити проспект відповідно до статті 35 цього Закону.

При публічній пропозиції цінних паперів оферентом проспект, оформлений ним, повинен бути погоджений емітентом.

Перелік документів, необхідних для затвердження проспекту, а також порядок затвердження Національною комісією з цінних паперів та фондового ринку проспекту, підготовленого оферентом, встановлюються Національною комісією з цінних паперів та фондового ринку.

3. У випадку, передбаченому частиною другою цієї статті, проспект підписується оферентом (особою, яка здійснює управлінські функції в оференті, якщо оферент є юридичною особою).

За включення до проспекту недостовірних та/або оманливих відомостей оферент несе відповідальність, визначену законом.

4. Проспект при публічній пропозиції цінних паперів оферентом затверджується Національною комісією з цінних паперів та фондового ринку у строки, встановлені частиною другою статті 36, та з урахуванням положень частин третьої і четвертої статті 36 цього Закону.

5. Після затвердження проспекту Національною комісією з цінних паперів та фондового ринку він має бути оприлюднений оферентом протягом двох робочих днів, але не пізніше останнього робочого дня, що передує даті здійснення публічної пропозиції цінних паперів.

У разі якщо емітент не здійснював публічну пропозицію таких цінних паперів та/або не здійснювалася публічна пропозиція таких цінних паперів іншим оферентом, та/або такі цінні папери не допущені до торгів на фондовій біржі, проспект має бути оприлюднений не пізніше ніж за п’ять робочих днів до дати здійснення публічної пропозиції цінних паперів.

Оприлюднення проспекту оферентом здійснюється у порядку, встановленому частиною другою статті 38-1 цього Закону.

6. Паперова форма проспекту має бути надана оферентом безкоштовно потенційному інвестору на його вимогу.

Оприлюднені текст та формат проспекту та/або додатки до проспекту повинні бути завжди тотожними з оригінальною версією, затвердженою Національною комісією з цінних паперів та фондового ринку.

Оферент зобов’язаний також оприлюднити відповідно до порядку, встановленого частиною п’ятою цієї статті, повідомлення про те, яким чином було оприлюднено проспект і де з ним можна ознайомитися потенційним інвесторам. Вимоги до змісту такого повідомлення встановлюються Національною комісією з цінних паперів та фондового ринку.

7. Зміни або доповнення до проспекту оформлюються оферентом у порядку, встановленому статтею 37 цього Закону.

Стаття 38-5. Проспект цінних паперів при допуску цінних паперів до торгів на фондовій біржі у частині включення до біржового реєстру

1. Допуск цінних паперів до торгів на фондовій біржі у частині включення до біржового реєстру здійснюється в порядку, встановленому Національною комісією з цінних паперів та фондового ринку, виключно за умови оприлюднення проспекту, затвердженого Національною комісією з цінних паперів та фондового ринку, якщо інше не встановлено цим Законом. Допуск цінних паперів до торгів на фондовій біржі у частині включення цінних паперів до біржового реєстру є можливим лише за умови дійсності проспекту.

2. У разі відсутності оформленого емітентом або оферентом проспекту або його недійсності особа, яка подає заявку про допуск цінних паперів до торгів на фондовій біржі у частині включення цінних паперів до біржового реєстру, може самостійно оформити проспект відповідно до статті 35 цього Закону. Перелік документів, необхідних для затвердження проспекту, та порядок затвердження Національною комісією з цінних паперів та фондового ринку проспекту, підготовленого особою, яка подає заявку про допуск цінних паперів до торгів на фондовій біржі у частині включення до біржового реєстру, встановлюються цим Законом та нормативно-правовими актами Національної комісії з цінних паперів та фондового ринку.

3. У випадку, передбаченому частиною другою цієї статті, проспект підписується особою, яка подає заявку про допуск цінних паперів до торгів на фондовій біржі у частині включення до біржового реєстру (особою, яка здійснює управлінські функції в особі, що подає заявку про допуск цінних паперів до торгів на фондовій біржі у частині включення до біржового реєстру, якщо такою особою є юридична особа).

За включення до проспекту недостовірних та/або оманливих відомостей особа, яка подає заявку про допуск цінних паперів до торгів на фондовій біржі у частині включення до біржового реєстру, несе відповідальність, визначену законом.

4. Проспект при допуску цінних паперів до торгів на фондовій біржі у частині включення до біржового реєстру затверджується Національною комісією з цінних паперів та фондового ринку у строки, встановлені частиною другою статті 36, та з урахуванням положень частин третьої і четвертої статті 36 цього Закону.

5. Після затвердження проспекту Національною комісією з цінних паперів та фондового ринку він має бути оприлюднений особою, яка подає заявку про допуск цінних паперів до торгів на фондовій біржі у частині включення до біржового реєстру, протягом двох робочих днів та не пізніше останнього робочого дня, що передує даті початку торгів такими цінними паперами на фондовій біржі.

У разі якщо емітент та/або оферент не здійснював публічну пропозицію таких цінних паперів, проспект має бути оприлюднений не пізніше ніж за п’ять робочих днів до дати початку торгів такими цінними паперами на фондовій біржі.

Оприлюднення проспекту особою, яка подає заявку про допуск цінних паперів до торгів на фондовій біржі у частині включення до біржового реєстру, здійснюється в порядку, встановленому частиною другою статті 38-1 цього Закону.

6. Паперова форма проспекту має бути надана особою, яка подає заявку про допуск цінних паперів до торгів на фондовій біржі у частині включення до біржового реєстру, безкоштовно потенційному інвестору на його вимогу.

Оприлюднені текст та формат проспекту та/або додатки до проспекту повинні бути завжди тотожними з оригінальною версією, затвердженою Національною комісією з цінних паперів та фондового ринку.

Особа, яка подає заявку про допуск цінних паперів до торгів на фондовій біржі у частині включення до біржового реєстру, зобов’язана також оприлюднити відповідно до порядку, встановленого частиною п’ятою цієї статті, повідомлення про те, яким чином було оприлюднено проспект і де з ним можна ознайомитися потенційним інвесторам. Вимоги до змісту такого повідомлення встановлюються Національною комісією з цінних паперів та фондового ринку.

7. Зміни або доповнення до проспекту оформлюються особою, яка подає заявку про допуск цінних паперів до торгів на фондовій біржі у частині включення до біржового реєстру, в порядку, встановленому статтею 37 цього Закону.

Стаття 38-6. Емісія окремих видів цінних паперів

1. Емісія, обіг та викуп цінних паперів інститутів спільного інвестування визначаються Законом України "Про інститути спільного інвестування".

2. Вимоги цього розділу не застосовуються до емісії державних облігацій, казначейських зобов’язань та державних деривативів.

{Розділ IV в редакції Закону № 2210-VIII від 16.11.2017}

Розділ V
РОЗКРИТТЯ ІНФОРМАЦІЇ НА ФОНДОВОМУ РИНКУ

Стаття 39. Розкриття регульованої інформації

1. Регульована інформація розкривається у встановленому Національною комісією з цінних паперів та фондового ринку порядку шляхом її розміщення в загальнодоступній інформаційній базі даних Національної комісії з цінних паперів та фондового ринку про ринок цінних паперів або через особу, яка провадить діяльність з оприлюднення регульованої інформації від імені учасників фондового ринку, крім випадку, встановленого частиною четвертою цієї статті.

2. Якщо інше не передбачено законодавством, регульована інформація також розкривається шляхом:

1) розміщення її на власному веб-сайті учасника фондового ринку;

2) подання її до Національної комісії з цінних паперів та фондового ринку.

Учасники фондового ринку зобов’язані розкривати регульовану інформацію відповідно до вимог, в обсязі та строки, встановлені цим Законом та нормативно-правовими актами Національної комісії з цінних паперів та фондового ринку.

Учасники фондового ринку (крім інвесторів у цінні папери) зобов’язані мати власний веб-сайт. Учасник фондового ринку не може обмежувати доступ або встановлювати плату за доступ до інформації, що підлягає обов’язковому розкриттю на такому веб-сайті.

Додаткові вимоги до розкриття регульованої інформації емітентами, цінні папери яких допущені до торгів на фондовій біржі, встановлюються Національною комісією з цінних паперів та фондового ринку.

3. Інформація про власників голосуючих акцій публічних акціонерних товариств, пакет яких становить 5 і більше відсотків акцій, подається емітентові цінних паперів власником таких акцій у строки, порядку та за формою, що встановлені Національною комісією з цінних паперів та фондового ринку.

Інформація про власників голосуючих акцій акціонерних товариств, пакет яких становить 5 і більше відсотків акцій, подається емітентові цінних паперів Центральним депозитарієм цінних паперів на запит емітента у строки, порядку та за формою, що встановлені Національною комісією з цінних паперів та фондового ринку.

Така інформація обов’язково має містити відомості про розмір пакета такого власника із зазначенням відсотка, кількості, типу та/або класу належних такому власнику акцій та відомості про власника із зазначенням імені (найменування) власника, коду згідно з Єдиним державним реєстром юридичних осіб, фізичних осіб - підприємців та громадських формувань (для юридичної особи - резидента) або коду/номера з торговельного, банківського чи судового реєстру, реєстраційного посвідчення місцевого органу влади іноземної держави про реєстрацію юридичної особи (для юридичної особи - нерезидента).

Зазначена в абзацах першому та другому цієї частини інформація оприлюднюється емітентом в установленому Національною комісією з цінних паперів та фондового ринку порядку.

4. Регульована інформація розкривається приватними акціонерними товариствами (у разі якщо щодо цінних паперів такого товариства не здійснювалася публічна пропозиція) виключно шляхом її розміщення на власному веб-сайті та шляхом подання до Національної комісії з цінних паперів та фондового ринку.

5. Приватне акціонерне товариство (у разі якщо таким товариством не здійснювалася публічна пропозиція цінних паперів), 100 відсотків акцій якого прямо або опосередковано належать одній особі, крім товариства, 100 відсотків акцій якого прямо або опосередковано належать державі, не розкриває регульовану інформацію, якщо інше не встановлено його статутом.

У такому разі приватне акціонерне товариство повинно розкривати свою структуру власності.

{Стаття 39 в редакції Закону № 2210-VIII від 16.11.2017}

Стаття 39-1. Мова розкриття регульованої інформації

1. Регульована інформація розкривається емітентом державною мовою України.

Регульована інформація розкривається іноземним емітентом державною мовою України, а також за бажанням емітента англійською мовою або державною мовою країни Європейського Союзу, в якій цінні папери допущені до торгів на фондовій біржі.

2. Акціонери або фізичні чи юридичні особи, передбачені статтею 64-1 Закону України "Про акціонерні товариства", мають право надавати інформацію емітенту та Національній комісії з цінних паперів та фондового ринку державною мовою України або англійською мовою.

3. Інформація розкривається професійними учасниками та саморегулівними організаціями професійних учасників фондового ринку державною мовою України.

{Закон доповнено статтею 39-1 згідно із Законом № 2210-VIII від 16.11.2017}

Стаття 40. Регулярна інформація про емітента

1.Регулярна інформація про емітента - річна та проміжна звітна інформація про результати фінансово-господарської діяльності емітента, яка розкривається на фондовому ринку, в тому числі шляхом подання до Національної комісії з цінних паперів та фондового ринку.

2. Звітним періодом для складання річної інформації про емітента є календарний рік.

Перший звітний період емітента може бути меншим, ніж 12 місяців, та обчислюється для емітентів (крім іноземних) з дня державної реєстрації такого емітента як юридичної особи до 31 грудня звітного року включно.

3.Річна інформація про емітента повинна містити такі відомості:

1) найменування та місцезнаходження емітента, розмір його статутного капіталу;

2) інформацію про орган управління емітента, його посадових осіб та засновників;

3) інформацію про господарську та фінансову діяльність емітента;

4) інформацію про цінні папери емітента (вид, форма випуску, тип, кількість), наявність публічної пропозиції та/або допуску до торгів на фондовій біржі;

5) річну фінансову звітність, підтверджену аудитором (аудиторською фірмою). При цьому, якщо відповідно до вимог законодавства емітент зобов’язаний підготувати консолідовану фінансову звітність, то річна фінансова звітність повинна містити консолідовану фінансову звітність, підтверджену аудитором (аудиторською фірмою), та окремо свою власну фінансову звітність, підтверджену аудитором (аудиторською фірмою);

6) аудиторський висновок (звіт) незалежного аудитора, наданий за результатами аудиту фінансової звітності емітента аудитором (аудиторською фірмою);

7) інформацію про вчинення значних правочинів або правочинів, щодо вчинення яких є заінтересованість, або про попереднє надання згоди на вчинення таких правочинів;

8) відомості про осіб, заінтересованих у вчиненні товариством правочинів із заінтересованістю, та обставини, існування яких створює заінтересованість;

9) перелік власників пакетів 5 і більше відсотків акцій із зазначенням відсотка, кількості, типу та/або класу належних їм акцій та інформацію про зміну акціонерів, яким належать голосуючі акції, розмір пакета яких стає більшим, меншим або рівним пороговому значенню пакета акцій;

10) інформацію про зміну осіб, яким належить право голосу за акціями, сумарна кількість прав за якими стає більшою, меншою або рівною пороговому значенню пакета акцій;

11) інформацію про зміну осіб, які є власниками фінансових інструментів, пов’язаних з голосуючими акціями акціонерного товариства, сумарна кількість прав за якими стає більшою, меншою або рівною пороговому значенню пакета акцій;

12) звіт керівництва;

13) твердження щодо річної інформації, а саме - офіційна позиція осіб, які здійснюють управлінські функції та підписують річну інформацію емітента, про те, що, наскільки це їм відомо, річна фінансова звітність, підготовлена відповідно до стандартів бухгалтерського обліку, що вимагаються згідно із Законом України "Про бухгалтерський облік та фінансову звітність в Україні", містить достовірне та об’єктивне подання інформації про стан активів, пасивів, фінансовий стан, прибутки та збитки емітента і юридичних осіб, які перебувають під його контролем, у рамках консолідованої фінансової звітності, а також про те, що звіт керівництва включає достовірне та об’єктивне подання інформації про розвиток і здійснення господарської діяльності і стан емітента і юридичних осіб, які перебувають під його контролем, у рамках консолідованої звітності, разом з описом основних ризиків та невизначеностей, з якими вони стикаються у своїй господарській діяльності;

14) відомості про участь емітента в інших юридичних особах;

15) інформацію про структуру капіталу, в тому числі із зазначенням типів та класів акцій, а також прав та обов’язків акціонерів (учасників);

16) інформацію про будь-які обмеження щодо обігу цінних паперів емітента, в тому числі необхідність отримання від емітента або інших власників цінних паперів згоди на відчуження таких цінних паперів;

17) інформацію про наявність у власності працівників емітента цінних паперів (крім акцій) такого емітента, а щодо акцій - у кожного у розмірі понад 0,1 відсотка розміру статутного капіталу такого емітента;

18) інформацію про корпоративні договори, укладені акціонерами (учасниками) такого емітента, яка наявна в емітента;

19) інформацію про будь-які договори та/або правочини, умовою чинності яких є незмінність осіб, які здійснюють контроль над емітентом;

20) інформацію про будь-які винагороди або компенсації, які мають бути виплачені посадовим особам емітента в разі їх звільнення;

21) інформацію про загальну кількість голосуючих акцій та кількість голосуючих акцій, права голосу за якими обмежено, а також кількість голосуючих акцій, права голосу за якими за результатами обмеження таких прав передано іншій особі;

22) інформацію про виплату дивідендів та інших доходів за цінними паперами у звітному періоді;

23) інформацію про придбання власних акцій емітентом;

24) інформацію про наявність філіалів або інших відокремлених структурних підрозділів емітента.

Емітент має право додатково розкривати інші відомості у річній інформації.

Річна інформація повинна бути затверджена наглядовою радою емітента до її розкриття відповідно до вимог цього Закону.

4. Річна інформація про емітента є регульованою інформацією та підлягає розкриттю емітентом не пізніше 30 квітня року, наступного за звітним.

Річна інформація повинна залишатися в публічному доступі на власному веб-сайті емітента протягом щонайменше 10 років після її розкриття.

5. Звітним періодом для складання проміжної інформації про емітента є квартал. Проміжна інформація про емітента складається станом на кінець останнього дня кварталу.

Проміжна інформація про емітента повинна містити такі відомості:

1) найменування та місцезнаходження емітента, розмір його статутного капіталу;

2) інформацію про орган управління емітента, його посадових осіб та засновників;

3) інформацію про господарську та фінансову діяльність емітента;

4) інформацію про цінні папери емітента (вид, форма випуску, тип, кількість);

5) проміжну фінансову звітність разом з висновком про огляд цієї звітності, підготовленим аудитором (аудиторською фірмою);

6) проміжний звіт керівництва;

7) твердження щодо проміжної інформації, а саме - офіційна позиція осіб, які здійснюють управлінські функції, про те, що, наскільки це їм відомо, проміжна фінансова звітність, підготовлена відповідно до стандартів бухгалтерського обліку, згідно із Законом України "Про бухгалтерський облік та фінансову звітність", містить достовірне та об’єктивне подання інформації про стан активів, пасивів, фінансовий стан, прибутки та збитки емітента і юридичних осіб, які перебувають під його контролем, у рамках консолідованої фінансової звітності, і що проміжний звіт керівництва включає достовірне та об’єктивне подання інформації відповідно до частини четвертої статті 40-1 цього Закону;

8) відомості про участь емітента в інших юридичних особах;

9) інформацію про вчинення значних правочинів або правочинів, щодо вчинення яких є заінтересованість, осіб, заінтересованих у вчиненні товариством правочинів із заінтересованістю, та обставини, існування яких створює заінтересованість;

10) інформацію про загальну кількість голосуючих акцій та кількість голосуючих акцій, права голосу за якими обмежено, а також кількість голосуючих акцій, права голосу за якими за результатами обмеження таких прав передано іншій особі.

Емітент має право додатково розкривати інші відомості у проміжній інформації.

У разі якщо емітент відповідно до законодавства зобов’язаний складати фінансову звітність відповідно до міжнародних стандартів фінансової звітності, проміжна фінансова звітність емітента складається відповідно до таких стандартів.

У разі якщо емітент відповідно до законодавства зобов’язаний складати окрему власну фінансову звітність відповідно до національних стандартів фінансової звітності та не зобов’язаний готувати консолідовану фінансову звітність, скорочений перелік фінансових звітів повинен містити принаймні стислий баланс, короткий звіт про прибутки та збитки та примітки до цих звітів. Готуючи стислий баланс та короткий звіт про прибутки та збитки, емітент повинен додержуватися тих самих принципів, як при підготовці річної фінансової звітності.

Якщо проміжна фінансова звітність була у будь-який спосіб перевірена аудитором (аудиторською фірмою), то відповідні документи аудитора (аудиторської фірми) мають бути включені у повному обсязі до такої звітності. Якщо проміжна фінансова звітність не була перевірена аудитором (аудиторською фірмою), емітент повинен про це окремо зазначити у своїй проміжній фінансовій інформації.

Особливості проміжної фінансової звітності емітентів, які ведуть бухгалтерський облік та складають фінансову звітність за національними стандартами, встановлюються Національною комісією з цінних паперів та фондового ринку за погодженням з центральним органом виконавчої влади, що забезпечує формування та реалізацію державної фінансової і бюджетної політики.

{Абзац сімнадцятий частини п'ятої статті 40 із змінами, внесеними згідно із Законом № 293-IX від 14.11.2019}

6. Строки, порядок і форми розкриття регулярної інформації про емітента (річної та проміжної) і відомостей, що містяться у такій інформації, встановлюються Національною комісією з цінних паперів та фондового ринку, яка вживає заходів щодо розкриття зазначеної інформації.

7. Емітенти, які здійснили публічну пропозицію та/або цінні папери яких допущені до торгів на фондовій біржі, зобов’язані не пізніше 31 січня кожного року оприлюднювати на власному веб-сайті календарний план розміщення у загальнодоступній інформаційній базі даних Національної комісії з цінних паперів та фондового ринку про ринок цінних паперів або через особу, яка провадить діяльність з оприлюднення регульованої інформації від імені учасників фондового ринку, та на власному веб-сайті інформації, документів та повідомлень, оприлюднення яких вимагається відповідно до законодавства, крім особливої інформації (далі - календарний план).

Порядок і форма розкриття календарного плану, а також вимоги щодо його змісту встановлюються Національною комісією з цінних паперів та фондового ринку.

8. Публічне акціонерне товариство, щодо акцій якого здійснено публічну пропозицію та/або акції якого допущені до торгів на фондовій біржі, а також банк зобов’язані розкривати інформацію відповідно до вимог цієї статті.

Публічне акціонерне товариство (крім банків), щодо акцій якого не здійснено публічну пропозицію, зобов’язано розкривати інформацію відповідно до вимог цієї статті, крім вимог частини п’ятої цієї статті.

Емітент, щодо інших цінних паперів, крім акцій, якого здійснено публічну пропозицію та/або цінні папери якого допущені до торгів на фондовій біржі, зобов’язаний розкривати інформацію відповідно до вимог цієї статті, крім вимог пунктів 7-11 та 21 частини третьої та пунктів 9, 10 частини п’ятої цієї статті.

Приватне акціонерне товариство (щодо інших цінних паперів, крім акцій, якого не здійснено публічну пропозицію) зобов’язано розкривати інформацію відповідно до вимог цієї статті, крім вимог пунктів 6, 7, 8, 10, 20 частини третьої та частини п’ятої цієї статті. При цьому для товариства, зазначеного у цьому абзаці, аудиторський висновок розкривається у разі проходження аудиту.

Пункт 5 частини третьої цієї статті не застосовується до приватного акціонерного товариства (крім того, яке здійснило публічну пропозицію інших цінних паперів, крім акцій) у частині підтвердження аудитором (аудиторською фірмою) річної фінансової звітності.

Емітент, який не є акціонерним товариством та який не здійснював публічну пропозицію інших цінних паперів, крім акцій, та цінні папери якого не допущені до торгів на фондовій біржі, зобов’язаний розкривати інформацію відповідно до вимог цієї статті за винятком вимог пунктів 6-21 частини третьої та частини п’ятої цієї статті.

Вимоги цієї статті не застосовуються до емітентів таких видів цінних паперів:

1) державні облігації;

2) казначейські зобов’язання;

3) облігації Фонду гарантування вкладів фізичних осіб;

4) облігації місцевих позик.

Особливості подання та оприлюднення регулярної інформації інститутами спільного інвестування встановлюються законодавством.

9. Відповідальність за повноту розкриття інформації, передбаченої цією статтею, несе емітент та/або особа, що здійснює управлінські функції в ньому.

{Стаття 40 в редакції Закону № 2210-VIII від 16.11.2017}

Стаття 40-1. Звіт керівництва

1. Річний звіт керівництва, який включається до річної інформації про емітента відповідно до статті 40 цього Закону, повинен містити достовірний огляд розвитку емітента та його діяльності за звітний період, включно з описом ризиків та невизначеностей, з якими стикається емітент у своїй господарській діяльності.

Річний звіт керівництва готується відповідно до вимог Національної комісії з цінних паперів та фондового ринку.

2. Річний звіт керівництва повинен містити:

1) вірогідні перспективи подальшого розвитку емітента;

2) інформацію про розвиток емітента;

3) інформацію про укладення деривативів або вчинення правочинів щодо похідних цінних паперів емітентом, якщо це впливає на оцінку його активів, зобов’язань, фінансового стану і доходів або витрат емітента, зокрема інформацію про:

а) завдання та політику емітента щодо управління фінансовими ризиками, у тому числі політику щодо страхування кожного основного виду прогнозованої операції, для якої використовуються операції хеджування;

б) схильність емітента до цінових ризиків, кредитного ризику, ризику ліквідності та/або ризику грошових потоків;

4) звіт про корпоративне управління.

3. Якщо емітент є фінансовою установою, звіт про корпоративне управління готується відповідно до вимог цього Закону та Закону України "Про фінансові послуги та державне регулювання ринку фінансових послуг".

Якщо емітент не є фінансовою установою, звіт про корпоративне управління готується відповідно до вимог цього Закону.

Звіт про корпоративне управління повинен містити:

1) посилання на:

а) власний кодекс корпоративного управління, яким керується емітент;

б) кодекс корпоративного управління фондової біржі, об’єднання юридичних осіб або інший кодекс корпоративного управління, який емітент добровільно вирішив застосовувати;

в) всю відповідну інформацію про практику корпоративного управління, застосовувану понад визначені законодавством вимоги.

Якщо робиться посилання на кодекс корпоративного управління, зазначений у підпунктах "а" або "б", емітент також надає посилання, де відповідні тексти перебувають у публічному доступі. Якщо робиться посилання на інформацію, зазначену в підпункті "в", емітент надає інформацію про практику корпоративного управління;

2) якщо емітент відхиляється від положень кодексу корпоративного управління, зазначеного в підпунктах "а" або "б" пункту 1 цієї частини, - пояснення із сторони емітента, від яких частин кодексу корпоративного управління такий емітент відхиляється і причини таких відхилень. Якщо емітент прийняв рішення не застосовувати деякі положення кодексу корпоративного управління, зазначеного в підпунктах "а" або "б" пункту 1 цієї частини, він обґрунтовує причини таких дій;

3) інформацію про проведені загальні збори акціонерів (учасників) та загальний опис прийнятих на зборах рішень;

4) персональний склад наглядової ради та колегіального виконавчого органу (за наявності) емітента, їхніх комітетів (за наявності), інформацію про проведені засідання та загальний опис прийнятих на них рішень;

5) опис основних характеристик систем внутрішнього контролю і управління ризиками емітента;

6) перелік осіб, які прямо або опосередковано є власниками значного пакета акцій емітента;

7) інформацію про будь-які обмеження прав участі та голосування акціонерів (учасників) на загальних зборах емітента;

8) порядок призначення та звільнення посадових осіб емітента;

9) повноваження посадових осіб емітента.

Емітент зобов’язаний залучити аудитора (аудиторську фірму), який повинен висловити свою думку щодо інформації, зазначеної у пунктах 5-9 цієї частини, а також перевірити інформацію, зазначену в пунктах 1-4 цієї частини. Така інформація включається до складу звіту про корпоративне управління емітента.

4. Проміжний звіт керівництва повинен щонайменше містити вказівки на важливі події, які відбулися упродовж звітного періоду, та їх вплив на проміжну фінансову звітність, а також опис основних ризиків та невизначеностей.

{Закон доповнено статтею 40-1 згідно із Законом № 2210-VIII від 16.11.2017}

Стаття 41. Особлива інформація про емітента

1. Особлива інформація про емітента - інформація, до якої належать відомості про:

1) прийняття рішення про розміщення цінних паперів на суму, що перевищує 25 відсотків статутного капіталу;

2) прийняття рішення про викуп власних акцій, крім акцій корпоративних інвестиційних фондів інтервального та відкритого типу;

3) наявність, строк дії та сторони акціонерного договору;

4) факти включення/виключення цінних паперів до біржового реєстру фондової біржі;

5) прийняття рішення про надання згоди на вчинення значних правочинів або про попереднє надання згоди на вчинення таких правочинів, або прийняття рішення про надання згоди на вчинення правочинів, щодо вчинення яких є заінтересованість;

6) осіб, заінтересованих у вчиненні товариством правочинів із заінтересованістю, та обставини, існування яких створює заінтересованість;

7) зміну складу посадових осіб емітента;

8) зміну акціонерів, яким належать голосуючі акції, розмір пакета яких стає більшим, меншим або рівним пороговому значенню пакета акцій;

9) зміну осіб, яким належить право голосу за акціями, сумарна кількість прав за якими стає більшою, меншою або рівною пороговому значенню пакета акцій;

10) зміну осіб, які є власниками фінансових інструментів, пов’язаних з голосуючими акціями акціонерного товариства, у разі якщо сумарна кількість прав за такими акціями стає більшою, меншою або рівною пороговому значенню пакета акцій. У випадку зміни осіб, передбаченої цим пунктом, особи, які ведуть облік прав власності на зазначені фінансові інструменти, зобов’язані надавати емітенту інформацію на його запит;

11) рішення емітента про утворення, припинення його філій, представництв;

12) рішення вищого органу емітента про зменшення статутного капіталу;

13) порушення провадження у справі про відшкодування емітенту збитків, завданих посадовою особою такого емітента;

14) порушення справи про банкрутство емітента, винесення ухвали про його санацію;

15) рішення вищого органу емітента або суду про припинення або банкрутство емітента;

16) повідомлення про викуп акцій понад порогові значення пакета акцій;

17) зміни до статуту, пов’язані із зміною прав акціонерів;

18) кількість голосуючих акцій та розмір статутного капіталу за результатами його збільшення або зменшення;

19) набуття прямо або опосередковано особою (особами, що діють спільно) з урахуванням кількості акцій, що належать їй та її афілійованим особам, контрольного пакета акцій із зазначенням інформації про найвищу ціну придбання акцій за останні 12 місяців у процесі такого набуття, імені (найменування) власника (власників), коду згідно з Єдиним державним реєстром юридичних осіб, фізичних осіб - підприємців та громадських формувань (для юридичної особи - резидента), коду/номера з торговельного, банківського чи судового реєстру, реєстраційного посвідчення місцевого органу влади іноземної держави про реєстрацію юридичної особи (для юридичної особи - нерезидента) власника (власників);

20) набуття прямо або опосередковано особою (особами, що діють спільно) з урахуванням кількості акцій, що належать їй та її афілійованим особам, значного контрольного пакета акцій із зазначенням інформації про найвищу ціну придбання акцій за останні 12 місяців у процесі такого набуття, імені (найменування) власника (власників), коду згідно з Єдиним державним реєстром юридичних осіб, фізичних осіб - підприємців та громадських формувань (для юридичної особи - резидента), коду/номера з торговельного, банківського чи судового реєстру, реєстраційного посвідчення місцевого органу влади іноземної держави про реєстрацію юридичної особи (для юридичної особи - нерезидента) власника (власників);

21) набуття прямо або опосередковано особою (особами, що діють спільно) з урахуванням кількості акцій, які належать їй та її афілійованим особам, домінуючого контрольного пакета акцій із зазначенням інформації про найвищу ціну придбання акцій за останні 12 місяців у процесі такого набуття, імені (найменування) власника (власників), коду згідно з Єдиним державним реєстром юридичних осіб, фізичних осіб - підприємців та громадських формувань (для юридичної особи - резидента), коду/номера з торговельного, банківського чи судового реєстру, реєстраційного посвідчення місцевого органу влади іноземної держави про реєстрацію юридичної особи (для юридичної особи - нерезидента) власника (власників).

{Зміни до частини першої статті 41 див. в Законі № 1984-VIII від 23.03.2017}

2. Строки, порядок і форми розкриття особливої інформації про емітента та додаткових відомостей, що містяться у такій інформації, встановлюються Національною комісією з цінних паперів та фондового ринку..

3. Національна комісія з цінних паперів та фондового ринку встановлює додаткові вимоги до розкриття особливої інформації про емітента та вживає заходів щодо її розкриття.

4. Публічне акціонерне товариство та банк зобов’язані розкривати інформацію відповідно до вимог цієї статті.

Приватне акціонерне товариство зобов’язано розкривати інформацію відповідно до вимог цієї статті, крім вимог пунктів 3, 9, 10, 16-18 та 20 частини першої цієї статті.

Емітент, який не є акціонерним товариством та щодо інших цінних паперів, крім акцій, якого здійснено публічну пропозицію, та/або цінні папери якого допущені до торгів на фондовій біржі, зобов’язаний розкривати інформацію відповідно до вимог цієї статті, крім вимог пунктів 2, 3, 5, 8-10, 16-21 частини першої цієї статті.

Емітент, який не є акціонерним товариством та щодо цінних паперів якого не здійснено публічну пропозицію, та цінні папери якого не допущені до торгів на фондовій біржі, не зобов’язаний розкривати інформацію відповідно до вимог цієї статті.

Вимоги цієї статті не застосовуються до емітентів таких видів цінних паперів:

1) державні облігації;

2) казначейські зобов’язання;

3) облігації Фонду гарантування вкладів фізичних осіб;

4) облігації місцевих позик.

{Стаття 41 в редакції Закону № 2210-VIII від 16.11.2017}

Стаття 41-1. Особливості розкриття інформації іноземними емітентами

1. Звітним періодом для складання річної інформації про іноземного емітента може бути календарний рік або інший проміжок часу тривалістю 12 місяців, дата початку та закінчення якого визначається за законодавством держави походження такого іноземного емітента (далі - фінансовий рік іноземного емітента).

2. Якщо фінансовий рік іноземного емітента є відмінним від календарного року, річна інформація про такого іноземного емітента підлягає оприлюдненню ним не пізніше завершення четвертого місяця, наступного за звітним, фінансового року іноземного емітента.

3. Фінансова звітність іноземного емітента має бути складена відповідно до міжнародних стандартів фінансової звітності.

Іноземний емітент, акції якого допущені до торгів на фондовій біржі в Україні, зобов’язаний забезпечити додаткове розкриття інформації, передбаченої статтею 64-1 Закону України "Про акціонерні товариства", а також інформації про скликання та проведення загальних зборів акціонерів в обсязі, не меншому за встановлений Законом України "Про акціонерні товариства".

{Закон доповнено статтею 41-1 згідно із Законом № 2210-VIII від 16.11.2017}

Стаття 42. Розкриття інформації, що міститься у системі депозитарного обліку цінних паперів

1. Інформація, що міститься у системі депозитарного обліку цінних паперів, розкривається у випадках та порядку, визначених Законом України "Про депозитарну систему України".

2. Інформація про власників пакетів голосуючих акцій (5 відсотків і більше) акціонерних товариств подається Національній комісії з цінних паперів та фондового ринку депозитарною установою, на рахунку в цінних паперах якої в Центральному депозитарії обліковуються акції акціонерного товариства, у строки, порядку та за формою, що встановлені Національною комісією з цінних паперів та фондового ринку.

{Абзац перший частини другої статті 42 в редакції Закону № 2418-VIII від 15.05.2018}

Інформація про власників пакетів голосуючих акцій (5 відсотків і більше) акціонерних товариств є відкритою і оприлюднюється в установленому Національною комісією з цінних паперів та фондового ринку порядку шляхом розміщення у загальнодоступній інформаційній базі даних про ринок цінних паперів Національної комісії з цінних паперів та фондового ринку. Така інформація обов’язково має містити розмір пакета такого власника із зазначенням відсотка, кількості, типу та/або класу належних такому власнику акцій та відомості про власника із зазначенням імені (найменування) власника, коду згідно з Єдиним державним реєстром юридичних осіб, фізичних осіб - підприємців та громадських формувань (для юридичної особи - резидента) або коду/номера з торговельного, банківського чи судового реєстру, реєстраційного посвідчення місцевого органу влади іноземної держави про реєстрацію юридичної особи (для юридичної особи - нерезидента) власника.

{Абзац другий частини другої статті 42 із змінами, внесеними згідно із Законом № 2418-VIII від 15.05.2018}

{Статтю 42 доповнено новою частиною згідно із Законом № 1983-VIII від 23.03.2017}

{Стаття 42 із змінами, внесеними згідно із Законами № 2756-VI від 02.12.2010, № 5042-VI від 04.07.2012, № 406-VII від 04.07.2013; в редакції Закону № 5178-VI від 06.07.2012}

Стаття 43. Розкриття інформації про професійних учасників фондового ринку

1. Національна комісія з цінних паперів та фондового ринку забезпечує оприлюднення інформації про професійних учасників фондового ринку (номер, дата видачі та строк дії ліцензії, обсяг повноважень згідно з ліцензією, керівник та уповноважена особа, що діє від його імені).

Стаття 44. Інсайдерська інформація

1. Інсайдерська інформація - неоприлюднена інформація про емітента, його цінні папери та похідні (деривативи), що перебувають в обігу на фондовій біржі, або правочини щодо них, у разі якщо оприлюднення такої інформації може істотно вплинути на вартість цінних паперів та похідних (деривативів), та яка підлягає оприлюдненню відповідно до вимог, встановлених цим Законом.

2. Інформація щодо оцінки вартості цінних паперів та/або фінансово-господарського стану емітента, якщо вона отримана виключно на основі оприлюдненої інформації або інформації з інших публічних джерел, не заборонених законодавством, не є інсайдерською інформацією.

3. Інформація не вважається інсайдерською з моменту її оприлюднення відповідно до закону.

{Стаття 44 в редакції Закону № 3306-VI від 22.04.2011}

Стаття 45. Заборона використання інсайдерської інформації

1. Особі, яка володіє інсайдерською інформацією, забороняється:

{Абзац перший частини першої статті 45 із змінами, внесеними згідно із Законом № 3306-VI від 22.04.2011}

вчиняти з використанням інсайдерської інформації на власну користь або на користь інших осіб правочини, спрямовані на придбання або відчуження цінних паперів та похідних (деривативів), яких стосується інсайдерська інформація, до моменту оприлюднення такої інформації;

{Абзац другий частини першої статті 45 із змінами, внесеними згідно із Законом № 3306-VI від 22.04.2011}

передавати інсайдерську інформацію або надавати доступ до неї іншим особам, крім розкриття інформації в межах виконання професійних, трудових або службових обов’язків та в інших випадках, передбачених законодавством;

давати будь-якій особі рекомендації стосовно придбання або відчуження цінних паперів та похідних (деривативів), щодо яких він володіє інсайдерською інформацією, до моменту оприлюднення такої інформації.

{Абзац четвертий частини першої статті 45 із змінами, внесеними згідно із Законом № 3306-VI від 22.04.2011}

2. Фондова біржа повинна повідомити Національну комісію з цінних паперів та фондового ринку про операції з цінними паперами та/або похідними (деривативами), які здійснюються на такій фондовій біржі, у разі, якщо існує підозра в тому, що під час здійснення таких операцій використовується або може бути використана інсайдерська інформація.

{Частина друга статті 45 в редакції Закону № 3306-VI від 22.04.2011}

{Частину третю статті 45 виключено на підставі Закону № 3306-VI від 22.04.2011}

3. Відповідальність за протиправне використання інсайдерської інформації встановлюється законом.

Стаття 46. Реклама цінних паперів та фондового ринку

1. Реклама цінних паперів та фондового ринку регулюється Законом України "Про рекламу" з урахуванням норм цього Закону та Закону України "Про державне регулювання ринку цінних паперів в Україні".

{Стаття 46 в редакції Закону № 5042-VI від 04.07.2012}

Розділ VI
РЕГУЛЮВАННЯ РИНКУ ЦІННИХ ПАПЕРІВ

Стаття 47. Регулювання ринку цінних паперів

1. Регулювання фондового ринку здійснює держава та саморегулівні організації.

2. Державне регулювання ринку цінних паперів здійснює Національна комісія з цінних паперів та фондового ринку, а також інші державні органи у межах своїх повноважень, визначених законом.

Стаття 48. Об’єднання професійних учасників фондового ринку

1. Об’єднання професійних учасників фондового ринку може об’єднувати учасників, які здійснюють різні види професійної діяльності на фондовому ринку, і має бути зареєстровано в порядку, встановленому Національною комісією з цінних паперів та фондового ринку.

Умовою прийняття рішення про реєстрацію об’єднання професійних учасників фондового ринку є його відповідність таким вимогам:

об’єднання повинно включати не менше 35 відсотків професійних учасників фондового ринку за кожним з видів професійної діяльності, визначених цим Законом, які воно об’єднує;

наявність правил і стандартів професійної діяльності на фондовому ринку, що є обов’язковими для виконання всіма членами об’єднання;

статус неприбуткової організації;

наявність у власності для забезпечення статутної діяльності активів у розмірі не менше 600 тисяч гривень.

Об’єднання професійних учасників фондового ринку зобов’язане дотримуватися вимог, встановлених цією статтею, протягом усього періоду своєї діяльності.

Підставою для відмови в реєстрації об’єднання професійних учасників фондового ринку може бути:

відсутність документів, визначених законодавством, необхідних для реєстрації об’єднання;

невідповідність поданих документів та даних, які вони містять, вимогам законодавства;

невиконання вимог цієї частини.

Після усунення порушення/порушень, що були підставою для прийняття рішення Національною комісією з цінних паперів та фондового ринку про відмову в реєстрації об’єднання, таке об’єднання має право повторно подати документи, визначені законодавством, для його реєстрації як об’єднання професійних учасників фондового ринку.

Анулювання реєстрації об’єднання професійних учасників фондового ринку здійснюється за рішенням Національної комісії з цінних паперів та фондового ринку в таких випадках:

на підставі відповідної заяви об’єднання професійних учасників фондового ринку;

невиконання об’єднання професійних учасників фондового ринку рішень Національної комісії з цінних паперів та фондового ринку, постанов уповноважених осіб Комісії;

встановлення Національною комісією з цінних паперів та фондового ринку факту невідповідності об’єднання професійних учасників фондового ринку вимогам, встановленим цією частиною.

2. Об’єднання професійних учасників фондового ринку набуває статусу саморегулівної організації (далі - СРО) за певним видом професійної діяльності на фондовому ринку з дня надання йому статусу СРО Національною комісією з цінних паперів та фондового ринку. Порядок надання об’єднанню професійних учасників ринку цінних паперів статусу СРО та позбавлення такого статусу встановлюється Національною комісією з цінних паперів та фондового ринку з урахуванням вимог цього Закону.

Одне об’єднання професійних учасників ринку цінних паперів може набути статус СРО за декількома видами професійної діяльності на фондовому ринку за умови дотримання вимог частини третьої цієї статті.

Набуття об’єднанням статусу СРО професійних учасників фондового ринку, вступ до нього професійних учасників фондового ринку, прийняття правил, положень та інших документів СРО професійних учасників фондового ринку та внесення змін до них не належать до узгоджених дій суб’єктів господарювання.

Після надання об’єднанню професійних учасників фондового ринку статусу СРО за певним видом професійної діяльності на ринку цінних паперів професійні учасники фондового ринку, які є членами інших професійних об’єднань, що зареєстровані Національною комісією з цінних паперів та фондового ринку за цим видом професійної діяльності, повинні у тримісячний строк стати членами такої СРО та бути її членами протягом всього строку наявності в неї статусу СРО.

3. Для набуття статусу СРО об’єднання професійних учасників фондового ринку повинно подати до Національної комісії з цінних паперів та фондового ринку необхідні документи та відповідати таким вимогам:

об’єднувати більше 75 відсотків професійних учасників фондового ринку за одним з видів професійної діяльності, визначених цим Законом;

мати затверджені внутрішні документи СРО (внутрішні правила СРО, Правила (стандарти) професійної діяльності на фондовому ринку, інші внутрішні документи СРО) для реалізації визначених статутом об’єднання функцій;

керівник та заступники керівника виконавчого органу СРО, керівники структурних підрозділів СРО не можуть перебувати у трудових відносинах із членами СРО та прямо або опосередковано бути пов’язаними відносинами контролю з членами СРО, мати судимість за корисливі кримінальні правопорушення проти власності чи у сфері службової діяльності та професійної діяльності, пов’язаної з наданням публічних послуг, не зняту або не погашену в установленому законом порядку, та повинні мати стаж роботи на фондовому ринку не менше п’яти років.

{Абзац четвертий частини третьої статті 48 із змінами, внесеними згідно з із Законом № 720-IX від 17.06.2020}

Вимоги щодо приміщень СРО, технічного забезпечення та програмного забезпечення, кваліфікаційні вимоги до керівників СРО, вимоги до розміру активів СРО встановлюються нормативно-правовими актами Національної комісії з цінних паперів та фондового ринку.

СРО зобов’язана дотримуватися вимог, установлених цією статтею, протягом всього строку чинності свідоцтва, передбаченого частиною четвертою цієї статті.

4. За результатами розгляду поданих об’єднанням документів Національна комісія з цінних паперів та фондового ринку своїм рішенням надає об’єднанню професійних учасників ринку цінних паперів статус СРО та видає відповідне свідоцтво про надання статусу саморегулівної організації професійних учасників фондового ринку (далі - свідоцтво СРО), строк дії якого встановлюється рішенням Національної комісії з цінних паперів та фондового ринку і не може бути меншим п’яти років, або своїм вмотивованим рішенням відмовляє в наданні статусу СРО.

Підставою для відмови в наданні статусу СРО є:

відсутність документів, визначених законодавством, необхідних для реєстрації об’єднання як СРО;

невідповідність поданих документів та даних, які вони містять, вимогам законодавства;

невиконання вимог частини третьої цієї статті.

Після усунення порушення/порушень, що були підставою для прийняття рішення Національною комісією з цінних паперів та фондового ринку про відмову у наданні об’єднанню статусу СРО, таке об’єднання має право повторно подати документи, визначені законодавством, для набуття статусу СРО.

5. Позбавлення статусу СРО здійснюється за рішенням Національної комісії з цінних паперів та фондового ринку у таких випадках:

на підставі заяви СРО про скасування Комісією свідоцтва СРО;

невиконання СРО рішень Комісії, постанов уповноважених осіб Комісії;

встановлення Комісією факту невідповідності СРО вимогам, встановленим цією статтею.

{Стаття 48 в редакції Закону № 5042-VI від 04.07.2012}

Стаття 49. Повноваження об’єднання професійних учасників фондового ринку та саморегулівної організації професійних учасників ринку цінних паперів

1. Об’єднання професійних учасників фондового ринку, включаючи об’єднання, що набуло статусу СРО, має такі повноваження:

1) впровадження норм професійної етики у практичній діяльності учасників об’єднання;

2) розроблення і затвердження методичних рекомендацій щодо провадження відповідного виду професійної діяльності на фондовому ринку;

3) впровадження ефективних механізмів розв’язання спорів, пов’язаних з професійною діяльністю учасників об’єднання;

4) моніторинг дотримання Статуту та внутрішніх документів об’єднання його учасниками.

2. СРО, крім повноважень, зазначених у частині першій цієї статті, додатково має такі повноваження:

1) розроблення і затвердження обов’язкових для виконання членами СРО Правил (стандартів) провадження відповідного виду професійної діяльності на фондовому ринку, за винятком тих Правил (стандартів), які прямо встановлені законом;

2) розроблення заходів, спрямованих на запобігання порушенням членами СРО норм законодавства та внутрішніх документів СРО, у тому числі при припиненні ними своєї професійної діяльності;

3) застосування заходів дисциплінарного впливу до членів СРО у разі виявлення порушень Статуту СРО, внутрішніх документів СРО.

3. Об’єднання професійних учасників фондового ринку (включаючи СРО) можуть виконувати інші повноваження, передбачені законом та статутом такого об’єднання, якщо передбачені в ньому повноваження не суперечать вимогам законодавства, а СРО може додатково виконувати також і повноваження, передбачені у відповідному рішенні Національної комісії з цінних паперів та фондового ринку про делегування повноважень з регулювання фондового ринку, прийнятому відповідно до частини п’ятої цієї статті.

4. СРО несе відповідальність за невиконання чи неналежне виконання покладених на неї повноважень у встановленому законодавством порядку.

5. Національна комісія з цінних паперів та фондового ринку може делегувати СРО повноваження з регулювання фондового ринку, визначені законами України, в установленому нею порядку за заявою цієї СРО.

У місячний строк після отримання заяви від СРО Національна комісія з цінних паперів та фондового ринку приймає рішення про делегування або відмову в делегуванні СРО повноважень.

У рішенні про делегування СРО повноважень зазначаються:

найменування СРО, якій делегуються повноваження;

повноваження, які делегуються;

строк, на який делегуються повноваження, який не може бути більшим, ніж строк чинності свідоцтва СРО;

порядок державного контролю за здійсненням делегованих повноважень.

Рішення про делегування СРО повноважень підлягає державній реєстрації в Міністерстві юстиції України як нормативно-правовий акт та оприлюдненню відповідно до законодавства.

{Стаття 49 із змінами, внесеними згідно із Законом № 2388-VI від 01.07.2010; в редакції Закону № 5042-VI від 04.07.2012}

Розділ VII
ПРИКІНЦЕВІ ПОЛОЖЕННЯ

1. Цей Закон набирає чинності через 30 днів з дня його опублікування, крім:

частини третьої статті 8, яка набирає чинності через 2 роки з дня опублікування цього Закону;

абзацу другого підпункту четвертого пункту третього розділу VII "Прикінцеві положення", який набирає чинності через 2 роки з дня опублікування цього Закону;

частини першої статті 48, яка набирає чинності через 3 роки з дня опублікування цього Закону.

2. З набранням чинності цим Законом втрачають чинність:

Закон України "Про цінні папери і фондову біржу" (Відомості Верховної Ради України, 1991 р., № 38, ст. 508; 1992 р., № 47, ст. 645; 1995 р., № 14, ст. 90, ст. 93; 1996 р., № 40, ст. 185; 1997 р., № 45, ст. 285; 1999 р., № 26, ст. 213, № 31, ст. 252; 2003 р., № 30, ст. 247, № 38, ст. 313; 2004 р., № 13, ст. 181, № 19, ст. 271; 2005 р., № 42, ст. 465; 2006 р., № 13, ст. 110);

Постанова Верховної Ради Української РСР від 18 червня 1991 року "Про порядок введення в дію Закону Української РСР "Про цінні папери і фондову біржу" (Відомості Верховної Ради України, 1991 р., № 38, ст. 509).

3. Внести зміни до таких законодавчих актів України:

1) Кримінальний кодекс України (Відомості Верховної Ради України, 2001 р., № 25-26, ст. 131) доповнити статтею 232-1 такого змісту:

"Стаття 232-1. Розголошення або використання неоприлюдненої інформації про емітента або його цінні папери

Умисне розголошення або інше використання не опублікованої або не оприлюдненої в інший спосіб інформації про емітента, його цінні папери або правочини щодо них (інсайдерська інформація) особою, якій ця інформація відома у зв’язку з професійною чи службовою діяльністю, якщо воно завдало істотної матеріальної шкоди інтересам держави або інтересам юридичних чи фізичних осіб, -

карається обмеженням волі на строк до трьох років або позбавленням волі на той самий строк, з позбавленням права обіймати певні посади чи займатися певною діяльністю на строк до трьох років";

{Підпункт 2 пункту 3 розділу VII втратив чинність на підставі Кодексу № 4651-VI від 13.04.2012}

3) у Господарському кодексі України (Відомості Верховної Ради України, 2003 р., №№ 18-22, ст. 144; 2006 р., № 13, ст. 110):

у другому реченні частини другої статті 163 слова "ощадні сертифікати" замінити словами "ощадні (депозитні) сертифікати";

частини четверту, п’яту і сьому статті 164 викласти в такій редакції:

"4. Суб’єкти господарювання, виключною діяльністю яких є діяльність з управління активами інститутів спільного інвестування, мають право випускати інвестиційні сертифікати.

5. Установи банків, що приймають на депонування кошти від юридичних осіб та громадян, видають їм письмові свідоцтва, які посвідчують право вкладників на одержання після закінчення встановленого строку депозиту і відсотків по ньому (ощадні (депозитні) сертифікати)";

"7. Суб’єкти господарювання мають право в порядку, встановленому законом, випускати в обіг векселі - боргові цінні папери, які посвідчують безумовне грошове зобов’язання векселедавця або його наказ третій особі сплатити після настання строку платежу визначену суму власнику векселя (векселедержателю)";

частину другу статті 356 виключити;

частину першу статті 360 викласти в такій редакції:

"1. Для забезпечення функціонування ринку цінних паперів утворюється фондова біржа. Порядок утворення та провадження діяльності фондової біржі визначається законом";

4) у Цивільному кодексі України (Відомості Верховної Ради України, 2003 р., №№ 40-44, ст. 356):

частину другу статті 158 виключити;

у частині першій статті 194 слова "випустила" та "випуску" замінити відповідно словами "розмістила" та "розміщення";

у пункті 3 частини першої статті 195 та частині другій статті 197 слово "випуску" замінити словом "розміщення";

у частині третій статті 195 слово "випускатися" замінити словом "існувати";

у частині першій статті 198:

у першому реченні слово "випустила" замінити словом "розмістила";

друге речення після слова "володільця" доповнити словом "ордерного";

5) у Законі України "Про державне регулювання ринку цінних паперів в Україні" (Відомості Верховної Ради України, 1996 р., № 51, ст. 292; 1998 р., № 10, ст. 36; 1999 р., № 38, ст. 339; 2001 р., № 21, ст. 103; 2002 р., № 16, ст. 114, № 17, ст. 117, № 29, ст. 194; 2004 р., № 13, ст. 181; 2005 р., № 42, ст. 465, ст. 466, № 48, ст. 481; 2006 р., № 13, ст. 110, № 16, ст. 134 ):

абзаци третій, четвертий, шостий-восьмий статті 1 виключити;

назву та частини першу і другу статті 4 викласти в такій редакції:

"Стаття 4. Діяльність на ринку цінних паперів, що підлягає ліцензуванню

Державна комісія з цінних паперів та фондового ринку у встановленому нею порядку видає ліцензії на такі види діяльності на ринку цінних паперів:

1) брокерська діяльність - укладення торговцем цінними паперами цивільно-правових договорів (зокрема договорів комісії, доручення) щодо цінних паперів від свого імені (від імені іншої особи), за дорученням і за рахунок іншої особи;

2) дилерська діяльність - укладення торговцем цінними паперами цивільно-правових договорів щодо цінних паперів від свого імені та за свій рахунок з метою перепродажу, крім випадків, передбачених законом;

3) андеррайтинг - розміщення (підписка, продаж) цінних паперів торговцем цінними паперами за дорученням, від імені та за рахунок емітента;

4) діяльність з управління цінними паперами - діяльність, яка провадиться торговцем цінними паперами від свого імені за винагороду протягом визначеного строку на підставі договору про управління переданими йому цінними паперами та грошовими коштами, призначеними для інвестування в цінні папери, а також отриманими в процесі цього управління цінними паперами та грошовими коштами, які належать на праві власності установнику управління, в його інтересах або в інтересах визначених ним третіх осіб;

5) діяльність з управління активами - професійна діяльність учасника фондового ринку - компанії з управління активами, що провадиться нею за винагороду від власного імені або на підставі відповідного договору про управління активами, які належать інституційним інвесторам на праві власності;

6) діяльність з управління іпотечним покриттям - діяльність, що здійснюється за винагороду банком чи іншою фінансовою установою згідно з відповідним договором про управління іпотечним покриттям;

7) депозитарна діяльність депозитарію цінних паперів - діяльність з надання послуг щодо зберігання цінних паперів, обслуговування правочинів щодо цінних паперів на рахунках зберігачів цінних паперів, а також операцій емітента щодо випущених ними цінних паперів;

8) депозитарна діяльність зберігача цінних паперів - діяльність з надання послуг щодо зберігання цінних паперів, обслуговування правочинів щодо цінних паперів на рахунках власників цінних паперів;

9) діяльність із ведення реєстру власників іменних цінних паперів - збір, фіксація, обробка, зберігання та надання даних, які складають систему реєстру власників іменних цінних паперів, щодо іменних цінних паперів, їх емітентів і власників;

10) діяльність з організації торгівлі на фондовому ринку - діяльність професійного учасника фондового ринку (організатора торгівлі) із створення організаційних, технологічних, інформаційних, правових та інших умов для збирання та поширення інформації стосовно попиту і пропозицій, проведення регулярних торгів фінансовими інструментами за встановленими правилами, централізованого укладання і виконання договорів щодо фінансових інструментів, у тому числі здійснення клірингу та розрахунків за ними, та розв’язання спорів між членами організатора торгівлі;

11) розрахунково-клірингова діяльність - діяльність з визначення взаємних зобов’язань за договорами щодо цінних паперів і розрахунків за ними.

Державна комісія з цінних паперів та фондового ринку у встановленому нею порядку, в разі здійснення професійними учасниками ринку цінних паперів декількох видів діяльності, передбачених частиною першою цієї статті, може видавати один бланк ліцензії на такі види діяльності";

у частині другій статті 7:

пункт 13 викласти в такій редакції:

"13) здійснює контроль за дотриманням законодавства і призначає державних представників на фондових біржах, у депозитаріях і торговельно-інформаційних системах";

доповнити пунктом 14-1 такого змісту:

"14-1) встановлює зразок та видає свідоцтво про реєстрацію об’єднання професійних учасників фондового ринку як саморегулівної організації";

статтю 17 виключити;

6) у Законі України "Про рекламу" (Відомості Верховної Ради України, 2004 р., № 8, ст. 62):

частину четверту статті 25 доповнити абзацом такого змісту:

"використовувати інформацію про доход за цінними паперами або величину отриманого емітентом у минулому прибутку без вказівки на те, що цей прибуток не є гарантією отримання доходів у майбутньому";

частину першу статті 26 доповнити абзацами такого змісту:

"Міністерство фінансів України - щодо реклами державних цінних паперів;

Державна комісія з цінних паперів та фондового ринку - щодо реклами на фондовому ринку";

7) абзац другий частини першої статті 27 Закону України від 22 грудня 2005 року "Про іпотечні облігації" після слів "обігу іпотечних облігацій" доповнити словами "іпотечного покриття та діяльності управителя іпотечним покриттям";

8) підпункт "ф" пункту 3 статті 3 Декрету Кабінету Міністрів України від 21 січня 1993 року № 7-93 "Про державне мито" (Відомості Верховної Ради України, 1993 р., № 13, ст. 113; 1995 р., № 30, ст. 229; 2004 р., № 2, ст. 6; 2006 р., № 16, ст. 134) після слів "а також за посвідчення договорів" доповнити словом "відступлення".

4. Учасники фондового ринку протягом трьох років після набрання чинності цим Законом повинні привести свою діяльність у відповідність із цим Законом.

Учасники фондового ринку, які мають ліцензії на право провадження професійної діяльності на фондовому ринку, протягом трьох років після набрання чинності цим Законом провадять свою діяльність відповідно до виданих ліцензій. Учасники фондового ринку, які мають ліцензію на право провадження діяльності з організації торгівлі на ринку цінних паперів, провадять діяльність з організації торгівлі на фондовому ринку як організатори торгівлі.

Після закінчення строку дії ліцензії провадження відповідного виду професійної діяльності дозволяється за умови отримання нової ліцензії згідно із цим Законом.

5. Кабінету Міністрів України та Національному банку України у тримісячний строк з дня опублікування цього Закону підготувати і подати на розгляд Верховної Ради України проект Закону України про внесення до Закону України "Про платіжні системи та переказ грошей в Україні" змін, що стосуються відкриття торговцем цінними паперами рахунка для свого клієнта з метою провадження діяльності з управління цінними паперами.

6. Дія цього Закону не поширюється на емісії цінних паперів, рішення про які були прийняті до набрання чинності цим Законом.

7. Тимчасово, у зв’язку з проведенням заходів, спрямованих на запобігання виникненню та поширенню коронавірусної хвороби (COVID-19), положення статті 40 цього Закону щодо строків розкриття річної інформації про емітента за 2019 рік не застосовуються у 2020 році. Така річна інформація може бути розкрита емітентами цінних паперів до 30 квітня 2020 року, а після зазначеної дати розкривається протягом п’яти робочих днів після:

проведення загальних зборів акціонерів в порядку, встановленому пунктом 10 розділу XVII Закону України "Про акціонерні товариства";

проведення загальних зборів учасників товариств з обмеженою відповідальністю, які є емітентами цінних паперів, в порядку, встановленому пунктом 5-1 глави VIII Закону України "Про товариства з обмеженою та додатковою відповідальністю".

Розкриття проміжної інформації про емітента, в тому числі проміжної фінансової звітності, за перший квартал 2020 року відбувається не пізніше дати розкриття річної інформації за 2019 рік.

{Пункт 7 розділу VII доповнено абзацом четвертим згідно із Законом № 591-IX від 13.05.2020}

{Розділ VII доповнено пунктом 7 згідно із Законом № 540-IX від 30.03.2020} 

них паперів
Навчальний посібник
Рекомендовано Міністерством освіти і науки
України
Кіровоград – 2002 
ББК 65.262.2
П – 14
Пальчевич Г.Т., Подплєтній В.В.
Ринок цінних паперів: Навч. посібник. – Кіровоград: ТОВ ПВЦ “Мавік”, 2002. –
238 с.
ISBN 966–7531–23–6
У навчальному посібнику розкриті сутність, структура і функції ринку
цінних паперів, висвітлені правила ринкової взаємодії емітентів, інвесторів та
фінансових посередників, наведені методичні підходи до розрахунку і оцінки
економіко-статистичних показників та індикаторів фондового ринку.
Розглянуті основи розвитку біржового та позабіржового ринку цінних паперів.
Особлива увага надана питанням державного регулювання фондового ринку.
Відображені особливості та перспективи становлення вітчизняного ринку
цінних паперів.
Для студентів економічних спеціальностей вищих навчальних закладів,
аспірантів, викладачів, фінансових менеджерів, фахівців усіх профілів, що
займаються питаннями фінансових інвестицій.
Рецензенти:
Мозговий Олег Миколайович – Голова Державної комісії з цінних
паперів та фондового ринку, доктор економічних наук,
професор
Плаксов Віктор Антонович - завідувач кафедри фінансів та планування
Кіровоградського державного технічного університету, доктор
економічних наук, професор
Столяров Василь Федосійович - завідувач кафедри економічної теорії
та фінансів Київського національного університету технологій
та дизайну, доктор економічних наук, професор
ББК 65.262.2
© Г.Т. Пальчевич
ISBN 966–7531–23–6 © В.В. Подплєтній
3
Зміст
Стор.
Передмова....................................................................... 6
Розділ 1. Сутність, структура, функції, закономірності виникнення і функціонування ринку
цінних паперів.................................................. 8
1.1. Поняття ринку цінних паперів та його фінансових
інструментів............................................................... 8
1.2. Структура ринку цінних паперів............................... 13
1.3. Функції ринку цінних паперів................................... 17
1.4. Принципи становлення та розвитку фондового
ринку......................................................................... 19
Розділ 2. Ринок акцій...................................................... 24
2.1. Поняття та види акцій............................................... 24
2.2. Взаємні права і обов’язки акціонерів та емітентів.... 29
2.3. Класифікація цін на акції.......................................... 30
2.4. Характеристика значного та контрольного пакетів
акцій.......................................................................... 32
2.5. Дохід від акцій........................................................... 33
2.6. Оцінка акцій та економіко-статистичні показники
їх обігу........................................................................ 37
Розділ 3. Ринок облігацій................................................ 52
3.1. Поняття облігацій як боргових цінних паперів......... 52
3.2. Взаємні права і обов’язки емітентів і власників
облігацій.....................................................................
... 54
3.3. Види облігацій............................................................ 55
3.4. Вартісна оцінка облігацій.......................................... 61
3.5. Доходність облігацій.................................................. 64
Розділ 4. Ринок векселів................................................. 73
4.1. Економічний зміст, види та функції векселів........... 73
4.2. Характеристика обігу векселів.................................. 76
4
4.3. Операції банків з векселями...................................... 79
Розділ 5. Біржовий та позабіржовий ринок цінних
паперів............................................................. 92
5.1. Історія виникнення та розвитку фондових бірж....... 92
5.2. Загальна характеристика та функції фондової
біржі........................................................................... 95
5.3. Діяльність Української фондової біржі...................... 97
5.4. Позабіржовий ринок цінних паперів......................... 108
Розділ 6. Учасники ринку цінних паперів...................... 115
6.1. Емітенти цінних паперів........................................... 115
6.2. Інвестори на ринку цінних паперів........................... 119
6.3. Взаємодія між емітентом та інвестором.................... 121
6.4. Професійні учасники на ринку цінних паперів........ 122
Розділ 7. Державне регулювання ринку цінних
паперів.............................................................. 134
7.1. Необхідність, мета і функції державного
регулювання ринку цінних
паперів...................................... 134
7.2. Форми державного регулювання ринку цінних
паперів....................................................................... 137
7.3. Органи державного регулювання ринку цінних
паперів....................................................................... 138
7.4. Регулювання інформаційного забезпечення
фондового ринку....................................................... 141
7.5. Контрольна функція держави на ринку цінних
паперів.......................................................................
.... 144
Розділ 8. Особливості розвитку ринку цінних паперів
України.............................................................. 149
8.1. Сучасний стан, тенденції та закономірності
розвитку вітчизняного фондового ринку.................. 149
8.2. Пріоритети та перспективи розвитку фондового
ринку України............................................................ 157
Розділ 9. Методичні поради до вивчення дисципліни
“Ринок цінних паперів”.................................... 161
5
9.1. Виконання курсових робіт......................................... 161
9.1.1. Мета курсової роботи та загальні вимоги до її
виконання.............................................................. 161
9.1.2. Структура, зміст і обсяг курсової роботи................ 162
9.1.3. Організація процесу виконання курсової роботи... 163
9.1.4. Правила оформлення курсової роботи.................... 164
9.1.5. Захист курсової роботи........................................... 166
9.1.6. Примірні теми курсових робіт з переліком
обов’язкових для розгляду питань і вказівками
до їх виконання....................................................... 167
9.2. Підготовка рефератів................................................. 179
9.3. Виконання контрольних робіт................................... 181
9.4. Завдання для самостійної роботи студентів.............. 182
Термінологічний словник............................................... 184
Рекомендована література.............................................. 214
Додатки........................................................................... 223
Ринок цінних паперів
8
Розділ 1
Сутність, структура, функції, закономірності
виникнення і функціонування ринку
цінних паперів
1.1. Поняття ринку цінних паперів та його фінансових
інструментів
Нормальний розвиток економіки постійно потребує мобілізації,
розподілу та перерозподілу фінансових ресурсів між її сферами і
секторами. Важливу роль у здійсненні цього процесу відіграє
фінансовий ринок.
Сучасний фінансовий ринок є складною структурою з багатьма
учасниками, що оперують різноманітними фінансовими
інструментами та виконують широкий набір функцій з
обслуговування та управління усіма економічними процесами.
У структурі фінансового ринку особливо виділяється ринок
цінних паперів (рис 1.1), який поєднує відносини з приводу емісії та
купівлі-продажу специфічного товару – цінних паперів.
Рис. 1.1. Ринок цінних паперів у структурі фінансового ринку
ФІНАНСОВИЙ РИНОК
Кредитний
ринок
Ринок цінних
паперів
Валютний ринок
Ринок
похідних
фінансових
інструментів
Ринок
інструментів
власності
Ринок
інструментів
займу
Грошовий
ринок
Розділ 1. Сутність, структура, функції, закономірності
 виникнення і функціонування ринку цінних паперів
9
Ринок цінних паперів є багатофункціональною системою, яка
сприяє акумуляції капіталу для інвестицій у виробничу і соціальну
сфери, структурній перебудові економіки, позитивній динаміці
соціальної структури суспільства, покращенню добробуту громадян
за рахунок володіння і вільного розпорядження цінними паперами,
підготовленості населення до ринкових відносин.
Ринок цінних паперів дійсно є складною організаційно –
економічною системою взаємодії багаточисельних учасників
стосовно обігу цінних паперів.
Ринок цінних паперів являє собою особливий сегмент
фінансового ринку, на якому складаються відносини з приводу
купівлі – продажу спеціальних документів (цінних паперів), які
мають свою вартість, вільно обертаються і засвідчують
відносини співволодіння, займу і похідні від них між тими, хто
залучає ресурси, випускаючи цінні папери (емітентами), і тими,
хто їх купує (інвесторами), опосередкований, як правило,
участю особливих суб’єктів підприємницької діяльності –
фінансових посередників.
На ринку цінних паперів складаються відносини з приводу
володіння і кредитування специфічними фінансовими
інструментами – цінними паперами.
Цінні папери як грошові документи характеризуються
наступними ознаками:
 документарним характером;
 матеріальною формою;
 наявністю певного набору взаємних прав і обов’язків, що
витікають із власності на цінний папір.
Документарний характер цінного паперу має те ж саме
значення, що і офіційний характер. Тобто, при випуску цінних
паперів емітент офіційно заявляє про умови випуску, офіційно
виявляє готовність взяти на себе певні обов’язки і офіційно надає
інвесторам певні права.
Матеріальна форма цінного паперу означає форму або вид
матеріального носія, на якому виконаний документ. Такий носій
може бути паперовим або мати форму комп’ютерного запису.
В залежності від виду цінних паперів між емітентами та
інвесторами можуть виникати різноманітні права та обов’язки.
Концепція функціонування та розвитку фондового ринку України. Постанова
Верховної Ради України №342 95 – ВР від 22 вересня 1995 року.
Ринок цінних паперів
10
Виходячи з цього, цінний папір як грошовий документ являє
собою закріплену на матеріальному носієві офіційну
інформацію емітента, що передбачає виникнення взаємних
прав і обов’язків між емітентом і власником даного документа.
Цінний папір вважається своєрідним аналогом грошей у вигляді
документа, що дає його власникові гарантоване право на
одержання визначеної суми грошей або засвідчує його право
майнового володіння у встановленому для даного виду документів
порядку.
За своєю природою цінні папери є борговим зобов’язаннями
організацій, осіб, що випустили ці документи, перед особами, що,
купивши такі документи, стали їх власниками. Зобов’язання
передбачають виплату власникам цінних паперів доходу у вигляді
дивідендів чи процентів.
Таким чином, випускаючи та реалізуючи цінні папери, емітент
отримує суму реалізації в борг від того, хто їх придбав, купив.
Цінні папери завжди містять певне майнове право, реалізація
якого можлива тільки за умови їх пред’явлення. Дана ознака
юридичного характеру є єдиною, спільною для всіх видів цінних
паперів і означає, що цінність паперу підкріплена майновим
комплексом, на частину вартості якого має право претендувати
власник цінного паперу.
Введення в обіг різних видів цінних паперів дає змогу без
збільшення загальної грошової маси підвищити мобільність
фінансових ресурсів.
У Законі України “Про цінні папери і фондову біржу” цінні
папери визначаються як грошові документи, що засвідчують право
володіння або боргові відносини, визначають взаємовідносини між
особою, яка їх випустила, і їх власником, і передбачають, як
правило, виплату доходу в виді дивідендів або процентів, а також
можливість передачі грошових чи інших прав, які витікають з цих
документів, іншим особам.
Цінні папери діляться на наступні групи:
пайові цінні папери, за якими емітент не несе зобов’язання
повернути грошові засоби, інвестовані в його діяльність, але які
свідчать про участь у статутному фонді, надають їх власникам
право на участь в управлінні справами емітента і отримання
частини прибутку в виді дивідендів і частини майна у випадку
ліквідації емітента;
Розділ 1. Сутність, структура, функції, закономірності
 виникнення і функціонування ринку цінних паперів
11
боргові цінні папери, за якими емітент несе зобов’язання
повернути у визначений термін засоби, інвестовані в його
діяльність, але які не надають їх власникам права на участь в
управлінні справами емітента;
похідні цінні папери, механізм обігу яких пов’язаний з
пайовими, борговими цінними паперами, іншими фінансовими
інструментами або правами у відношенні до них.
До похідних цінних паперів належать фондові деривативи.
Дериватив – це стандартний документ, що засвідчує право
та/або зобов’язання придбати чи продати цінні папери, кошти,
валютні цінності, товари на визначених умовах в майбутньому.
До фондових деривативів належать варанти, опціони,
ф’ючерси.
Варантом визнається цінний папір, що випускається разом з
облігаціями або привілейованими акціями і дає право його власнику
протягом встановленого терміну на купівлю простих акцій за
обумовленою ціною.
Опціон – це договір (контракт) між партнерами, один із яких
виписує і продає опціонний сертифікат, а інший купує його і отримує
право купити до встановленої дати за фіксованою ціною певну
кількість акцій у особи, яка виписала опціон – опціон на купівлю, або
продати їх – опціон на продажу.
Існує два види опціонів:
“американський”, який можна реалізувати протягом всього
терміну дії контракту;
“європейський”, який строго реалізується на визначену
наперед дату.
Ф’ючерс – це контракт, у відповідності з яким особа, що його
заключає, бере на себе зобов’язання після закінчення певного
терміну продати своєму клієнту ( або купити у нього ) відповідну
кількість фінансових інструментів за встановленою ціною.
За спільними ознаками різноманітні види цінних паперів
поєднуються у відповідні типи. Існують такі основні типи цінних
паперів:
іменні і на пред’явника;
державні, муніципальні, корпоративні, фізичних осіб;
процентні, безпроцентні, дивідендні, дисконтні;
ринкові і неринкові;
з вільним і обмеженим обігом;
інші.
Ринок цінних паперів
12
Іменні цінні папери містять інформацію про конкретного
власника як на самому цінному папері, так і в реєстрі власників
цінних паперів.
Цінними паперами на пред’явника визнаються такі, де не
вказано ім’я власника, або які не мають власника, чиє ім’я занесене
до реєстру емітента.
Державні цінні папери випускаються центральним урядом,
місцевими органами влади з метою розміщення позик та мобілізації
грошових ресурсів.
Муніципальні цінні папери випускаються за рішенням органів
місцевої влади.
Емітентами корпоративних цінних паперів можуть бути
корпорації, фінансові інститути, інші дієздатні юридичні особи.
Ринковими цінними паперами є такі, що приймають участь в
обігу, з ними дозволяється здійснювати операції купівлі-продажу,
що призводить до зміни власника цінного паперу.
До неринкових цінних паперів відносяться ощадні облігації,
облігації пенсійних фондів та інші, що за умовами випуску
закріплені за визначеними фізичними та юридичними особами без
права їх передачі.
Слід зауважити, що не всякий грошовий документ має статус
цінного паперу. Перелік цінних паперів закріплюється законодавчо.
Він може бути повним і відкритим. У першому випадку до категорії
цінних паперів належать тільки вказані в законі грошові документи.
У другому випадку до категорії цінних паперів відносять усі грошові
документи, перераховані в законі, а також ті не вказані, що
задовольняють встановлені законом вимоги.
Згідно із Законом України “Про цінні папери і фондову біржу” в
Україні можуть випускатися і обертатися такі види цінних паперів:
акції;
облігації внутрішніх республіканських і місцевих позик;
облігації підприємств;
казначейські зобов’язання держави;
ощадні сертифікати;
векселі;
приватизаційні папери.
У “Положенні про інвестиційні фонди та інвестиційні компанії”,
затвердженому Указом Президента України 19.02.94р., до цінних
паперів віднесено також інвестиційний сертифікат.
Розділ 1. Сутність, структура, функції, закономірності
 виникнення і функціонування ринку цінних паперів
13
1.2. Структура ринку цінних паперів
У структурі фондового ринку існує багато різновидів ринків, на
яких можуть укладатися угоди щодо купівлі та продажу цінних
паперів.
Насамперед у складі ринку цінних паперів виділяють первинний
та вторинний ринки (рис. 1.2).
Рис. 1.2. Організаційна структура ринку цінних паперів
Первинний – це ринок, на якому нові випуски цінних паперів
продаються та купуються вперше. На такому ринку взаємодія між
емітентами та інвесторами може бути безпосередньою або може
здійснюватися за допомогою посередників (брокерів та дилерів).
Первинний ринок цінних паперів виконує наступні головні функції:
організація випуску цінних паперів;
первинне розміщення цінних паперів;
трансформація відносин власності.
Вторинний – це ринок, на якому здійснюють обіг протягом
свого життєвого циклу попередньо емітовані і розміщені на
первинному ринку цінні папери. До головних функцій, виконуваних
вторинним ринком цінних паперів, належать:
 забезпечення належних умов для купівлі, продажу і
здійснення інших операцій з цінними паперами після їх первинного
РИНОК ЦІННИХ ПАПЕРІВ
Первинний ринок Вторинний ринок
Позабіржовий
ринок
Біржовий
ринок
Ринок
вторинних
емісій
Ринок
первинних
емісій
Ринок цінних паперів
14
розміщення;
 перерозподіл капіталів у найбільш ефективні виробництва і
залучення інвестицій для розвитку підприємств.
Вторинний ринок цінних паперів за місцем проведення торгів
поділяють на два сектори: біржовий та позабіржовий ринки.
На біржовому ринку торгівля цінними паперами здійснюється
на фондових біржах. Цей ринок характеризується високим рівнем
організації, що максимально сприяє підвищенню мобільності
капіталу та формуванню реальних ринкових цін на фінансові
вклади, що перебувають в обігу. Біржовий ринок повинен
забезпечувати можливість швидко, впорядковано та ефективно
укладати та виконувати угоди купівлі-продажу цінних паперів.
Біржова торгівля цінними паперами включає такі елементи:
допуск цінних паперів до обігу на фондовій біржі та їх
вилучення з обігу;
визначення способів укладення угод купівлі-продажу цінних
паперів між учасниками біржової торгівлі;
визначення видів угод, які можуть укладатися на фондовій
біржі;
встановлення кола учасників біржової торгівлі;
встановлення порядку оформлення біржових угод купівліпродажу;
визначення порядку виконання доручень клієнтів на продаж
або купівлю цінних паперів, що котируються на фондовій біржі.
Позабіржовий ринок охоплює сукупність операцій з цінними
паперами, які здійснюються поза фондовою біржею. Це можуть
бути як цінні папери, що не допущені до торгів на фондовій біржі,
так і цінні папери, що є предметом біржових операцій. Міра
організації позабіржового ринку є значно меншою у порівнянні з
біржовим ринком.
Окрім вказаної класифікації ринок цінних паперів може бути
структурований за низкою інших ознак (рис. 1.3).
Розділ 1. Сутність, структура, функції, закономірності
 виникнення і функціонування ринку цінних паперів
15
Рис. 1.3. Загальна класифікація ринку цінних паперів
ЗА КАТЕГОРІЯМИ ЕМІТЕНТІВ
Ринок
державних
цінних паперів
Ринок
корпоративних цінних
паперів
Ринок цінних
паперів
фінансових
компаній
Ринок цінних
паперів
комерційних
банків
ЗА ТЕРМІНОМ ОБІГУ
Ринок
короткострокових цінних
паперів
Ринок
безстрокових цінних
паперів
ЗА ВИДАМИ ЦІННИХ ПАПЕРІВ
Ринок
акцій
Ринок
похідних
цінних паперів
Ринок
облігацій
Ринок
векселів
ЗА ТЕРИТОРІЄЮ
Міжнародний
ринок цінних
паперів
Національний
ринок цінних
паперів
Регіональний
ринок цінних
паперів
Ринок
довгострокових цінних
паперів
Ринок
середньострокових
цінних паперів
Ринок цінних паперів
16
У залежності від технології торгівлі цінними паперами
виділяють наступні види ринку цінних паперів (рис. 1.4):
Рис. 1.4. Класифікація фондового ринку в залежності від технології
торгівлі цінними паперами
Простий аукціонний ринок цінних паперів передбачає торгівлю
цінними паперами шляхом аукціону, при якому у конкурентні
відносини вступають лише покупці цінних паперів. Успішне
функціонування простих аукціонних ринків залежить від попиту на ті
чи інші види цінних паперів.
На подвійному аукціонному ринку змагання відбуваються не
тільки між покупцями – за право придбати окремі цінні папери, але й
між продавцями – за право реалізувати їх.
Безперервний аукціонний – це ринок, на якому цінні папери
продаються за ціною, що визначається і постійно змінюється в
результаті співвідношення між попитом і пропозицією. Саме на
такому ринку і здійснюється біржова торгівля цінними паперами.
На стихійному ринку цінних паперів правила здійснення угод і
вимоги до фондових інструментів та учасників ринку не
встановлюються. Цей ринок не є достатньо прозорим, передбачає
стихійну і довільну торгівлю цінними паперами.
Онкольний ринок цінних паперів передбачає торгівлю, при якій
протягом деякого часу здійснюється накопичення заявок (доручень)
на придбання або продаж конкретних цінних паперів за вказаною
Простий
аукціонний
Безперервний
аукціонний
Подвійний
аукціонний
РИНОК ЦІННИХ
ПАПЕРІВ
Стихійний
Онкольний
Дилерський
Розділ 1. Сутність, структура, функції, закономірності
 виникнення і функціонування ринку цінних паперів
17
ціною, після чого відбуваються торги, на яких, залежно від попиту і
пропозиції, задовольняються заявки.
Дилерським ринком цінних паперів вважається ринок, на якому
цінні папери продаються за ціною, що визначається на основі ціни
продавця (дилера).
У складі ринку цінних паперів виділяють грошовий ринок і
ринок капіталів.
Грошовий ринок цінних паперів – це ринок, на якому
здійснюють обіг короткострокові цінні папери. Часовим критерієм
зазвичай вважається один рік. Тобто фінансовими інструментами
грошового ринку є зобов’язання, термін погашення яких не
перевищує одного року.
Ринок капіталів – це ринок, на якому емітуються та
обертаються довгострокові облігації та акції.
Якщо грошовий ринок надає високоліквідні кошти в основному
для задоволення короткострокових потреб суб’єктів економіки, то
ринок капіталів забезпечує довгострокові потреби у фінансових
ресурсах і служить найважливішим джерелом довгострокових
інвестицій для урядів, корпорацій та банків.
1.3. Функції ринку цінних паперів
Ринок цінних паперів вважається складною та унікальною
сферою ринкових відносин, оскільки виконує ряд важливих
фінансових, економічних, соціальних функцій.
Через ринок цінних паперів відбувається залучення в економіку
тимчасово вільних грошових коштів, здійснюється мобілізація
капіталів та їх перерозподіл між різними сферами й галузями на
користь перспективних виробництв. Сприяючи переміщенню
капіталу із галузей, що мають тимчасово вільні грошові ресурси, в
галузі, що мають потребу у фінансуванні інвестиційних проектів,
ринок цінних паперів виконує регулюючу функцію.
Окрім того, ринок цінних паперів регулює заощадження,
споживання, інфляцію, зайнятість та інші макроекономічні
показники, є інструментом стабілізації валютного курсу
національної грошової одиниці.
Фондовий ринок сприяє появі нових господарських інститутів,
Ринок цінних паперів
18
стимулює їх діяльність, призводить до зміни структурного устрою
економічного механізму.
Фондовий ринок відіграє провідну роль у проведенні
приватизації і акціонуванні підприємств, реструктуризації їх
капіталу, трансформації відносин власності.
Нерідко ринок цінних паперів розглядається як альтернатива
банківському кредиту. Тим більше, що кредити, будучи могутнім
фінансовим джерелом, певною мірою обмежені принципами
терміновості, платності, поворотності, жорсткими правилами
кредитування. Ринок цінних паперів дає змогу мобілізовувати кошти
вкладників з метою організації і розширення масштабів
господарської діяльності. Здійснюючи емісію корпоративних цінних
паперів, акціонерні товариства формують і поповнюють статутний
фонд, забезпечують фінансування виробничо-господарського
розвитку.
Ринок цінних паперів забезпечує притік грошових ресурсів у
скарбницю держави. Випускаючи цінні папери, держава та органи
місцевого самоврядування поповнюють доходні статті державного
та місцевих бюджетів, отримують інвестиції на реалізацію
необхідних програм. Тобто, через ринок цінних паперів відбувається
фінансування бюджетів органів влади різних рівнів, здійснюється
вплив на обсяг грошової маси в обігу, на розширення або
скорочення обсягу ВВП.
Ринкова взаємодія між емітентами цінних паперів, інвесторами
та фінансовими посередниками характеризується використанням
реєстраційних та ліцензійних режимів, потребує належної правової
впорядкованості. Контрольна функція ринку цінних паперів полягає
у здійсненні повсякденного контролю за дотриманням
законодавства учасниками ринку.
Ринок цінних паперів виступає в якості засобу поєднання
державних, інституційних та індивідуальних інтересів, сприяє
захисту грошових коштів населення від інфляції, покращенню його
матеріального становища.
Інформаційна функція ринку цінних паперів полягає в тому, що
показники курсової вартості цінних паперів дають інвесторам
інформацію для розміщення їх капіталів. Адже падіння курсової
вартості цінних паперів свідчить про спад ділової активності і,
навпаки. Фондовий ринок виступає в ролі фінансового барометра,
чутко реагуючи на зміни в економічному та соціально-політичному
Розділ 1. Сутність, структура, функції, закономірності
 виникнення і функціонування ринку цінних паперів
19
розвитку.
На ринку цінних паперів диверсифікуються капітали та
розподіляється ризик, пов’язаний із вкладеннями інвесторів.
Оперуючи великими обсягами фондового капіталу та акумулюючи
значні реальні інвестиції, ринок цінних паперів впливає на
економічну безпеку держави.
1.4. Принципи становлення та розвитку фондового ринку
В основу функціонування ринку цінних паперів покладено
загальні принципи, серед яких:
упорядкованість (наявність чітких правил ринкової взаємодії,
контроль за їх дотриманням);
прозорість (доступність інформації про емітентів, угоди, стан
попиту і пропозиції та ін.);;
відкритість (відсутність перешкод для входу на ринок і
виходу з нього);
рівність можливостей (рівноположність усіх суб’єктів ринку);
збалансованість (відповідність масштабів оптового ринку
роздрібному);
Створення ринку цінних паперів України вимагає врахування
відомих загальносвітових принципів і стандартів функціонування
фондового ринку.
Для того, щоб фондовий ринок України став ефективним
механізмом обігу цінних паперів, сприяв економічному розвитку і
забезпечував необхідні умови для інвестицій і надійний захист
інтересів його учасників, Концепцією функціонування та розвитку
фондового ринку України сформульовано наступні принципи
становлення вітчизняного фондового ринку:
 соціальна справедливість – створення рівних
можливостей і спрощення умов доступу інвесторів та позичальників
на ринок фінансових ресурсів, недопущення монопольних проявів,
дискримінації прав і свобод суб’єктів ринку цінних паперів;
 надійність захисту інвесторів – створення необхідних
умов (соціально-політичних, економічних, правових) для реалізації
інтересів суб’єктів фондового ринку і забезпечення захисту їх
майнових прав;
 регульованість – створення гнучкої та ефективної
Ринок цінних паперів
20
системи регулювання фондового ринку;
 контрольованість – створення надійного механізму
обліку і контролю, попередження і профілактики зловживань і
злочинності на ринку цінних паперів;
 ефективність – максимальна реалізація потенційних
можливостей фондового ринку стосовно мобілізації і розміщення
фінансових ресурсів у перспективні сфери національної економіки,
що буде сприяти забезпеченню її прогресу і задоволення життєвих
потреб населення;
 правова впорядкованість – створення розвинутої
правової інфраструктури забезпечення діяльності фондового
ринку, що чітко регламентує правила поведінки і взаємовідносин
його суб’єктів;
 прозорість, відкритість – забезпечення надання
інвесторам повної і доступної інформації, яка стосується умов
випуску і обігу на ринку цінних паперів, гласності фінансовогосподарської діяльності емітентів, усунення проявів дискримінації
фондового ринку;
 конкурентність – забезпечення необхідної свободи
підприємницької діяльності інвесторів, емітентів і ринкових
посередників, створення умов для змагання за найбільш вигідне
залучення вільних фінансових ресурсів і встановлення
немонопольних цін на послуги фінансових посередників при умові
контролю за дотриманням правил добросовісної конкуренції
учасниками фондового ринку;
 цілісність – забезпечується функціонуванням єдиної
біржової, депозитарної та клірингової систем.
Основні поняття і терміни: фінансовий ринок, ринок цінних
паперів, пайові цінні папери, боргові цінні папери, варант, опціон,
ф’ючерс, первинний ринок, вторинний ринок, біржовий ринок,
позабіржовий ринок, стихійний ринок, онкольний ринок, дилерський
ринок, грошовий ринок, ринок капіталів.
Питання для самоконтролю
1. Дайте визначення ринку цінних паперів.
2. Яке місце займає ринок цінних паперів у структурі
фінансового ринку?
Розділ 1. Сутність, структура, функції, закономірності
 виникнення і функціонування ринку цінних паперів
21
3. Розкрийте економічний зміст цінного паперу та
охарактеризуйте його основні ознаки.
4. Які цінні папери вважаються пайовими?
5. Дайте визначення боргових цінних паперів.
6. Охарактеризуйте похідні цінні папери.
7. Які існують типи цінних паперів?
8. Які види цінних паперів можуть випускатися і здійснювати
обіг на українському фондовому ринку?
9. Чим характеризується первинний ринок цінних паперів?
10. В чому полягають особливості вторинного ринку цінних
паперів?
11. Як здійснюється біржова торгівля цінними паперами?
12. Охарактеризуйте основні елементи, на які поділяється
фондовий ринок в залежності від технології торгівлі цінними
паперами.
13. Яку роль виконують грошовий ринок і ринок капіталів?
14. Які функції виконує ринок цінних паперів?
15. На яких принципах базується розвиток фондового ринку?
Тести до розділу 1
Знайдіть правильну відповідь (одну або кілька)
Тест 1.1. Ринок цінних паперів являє собою:
А. Фінансовий інструмент мобілізації грошових засобів.
Б. Сегмент фінансового ринку, де здійснюється емісія та
купівля-продаж цінних паперів.
В. Сукупність відносин, які виникають і існують з приводу
випуску та обігу цінних паперів, включаючи державне та
інституційно-правове їх регулювання.
Тест 1.2. Цінним папером вважається:
А. Контракт між банківськими установами з приводу залучення
тимчасово вільних грошових засобів.
Б. Грошовий документ, що засвідчує право володіння або
відносини позики, визначає взаємовідносини між особою, яка
випустила цінні папери, та її власником; передбачає, як правило,
виплату доходу у вигляді дивідендів або процентів та можливість
передачі грошових та інших прав, пов’язаних з володінням цим
документом, іншій особі.
Ринок цінних паперів
22
Тест 1.3. На первинному ринку цінних паперів відбувається:
А. Організація випуску цінних паперів.
Б. Перепродаж цінних паперів.
В. Мобілізація фінансових ресурсів.
Тест 1.4. Власники боргових цінних паперів:
А. Мають право на участь в управлінні справами емітента.
Б. Не мають права на участь в управлінні справами емітента.
Тест 1.5. Згідно законодавства України на вітчизняному фондовому ринку можуть випускатися і обертатися:
А. Акції.
Б. Облігації підприємств.
В. Векселі.
Г. Коносаменти.
Тест 1.6. На ринку капіталів здійснюють обіг:
А. Акції.
Б. Короткострокові облігації.
В. Довгострокові облігації.
Тест 1.7. Варант дає його власнику право:
А. Купити протягом встановленого терміну прості акції за обумовленою ціною.
Б. Продати конвертовані облігації за обумовленою ціною.
Тест 1.8. Рішення про випуск муніципальних цінних паперів
приймається:
А. Фінансовими інститутами.
Б. Банківськими інститутами.
В. Органами місцевої влади.
Тест 1.9. До складу вторинного ринку цінних паперів входять:
А. Ринок вторинних емісій цінних паперів.
Б. Біржовий ринок.
В. Позабіржовий ринок.
Розділ 1. Сутність, структура, функції, закономірності
 виникнення і функціонування ринку цінних паперів
23
Тест 1.10. У залежності від технології торгівлі цінними паперами виділяють наступні види ринків:
А. Стихійний.
Б. Ринок строкових цінних паперів.
В. Онкольний.
Г. Безперервний аукціонний.
Д. Ринок облігацій.
Ринок цінних паперів
24
Розділ 2
Ринок акцій
2.1. Поняття та види акцій
Акція - це цінний папір, за яким не визначається термін обігу.
Акція засвідчує дольову участь у статутному фонді акціонерного
товариства, підтверджує членство у акціонерному товаристві та
право на участь в управлінні ним, дає право її власникові на
одержання частини прибутку у виді дивіденду, а також на участь у
розподілі майна при ліквідації акціонерного товариства.
Акції випускаються з метою залучення капіталу та існують до
тих пір, поки існує акціонерне товариство.
Власник акції може одержати частину майна акціонерного
товариства тільки при його ліквідації. В усіх інших випадках, навіть
якщо власник захоче вийти з акціонерного товариства, він не може
вимагати належної йому частини майна. Можливий же викуп акцій у
власника акціонерним товариством має бути обумовлений у його
статуті.
Володіння акціями акціонерного товариства надає акціонерам
право голосувати на загальних зборах товариства. Акціонер має ту
кількість голосів, які відповідають його внеску в акціонерний капітал.
Управління діяльністю акціонерного товариства
зосереджується в руках ради директорів. Акціонери одержують
право контролю за акціонерним товариством і суттєво впливають
на його діяльність, якщо:
 їм належить більше 50% акцій;
 їх представник (представники) є в раді директорів;
 вони самі є директорами акціонерного товариства.
Акціонери, що володіють незначною часткою акцій акціонерного
товариства, не можуть здійснювати відчутного впливу на його
розвиток.
Акціонер вважається співвласником майна, грошових засобів,
цінних паперів, а також майнових і немайнових прав, що належать
емітенту на правах власності. Конкретна дольова участь акціонера
означає не тільки те, що йому належить певна частка у статутному
фонді емітента, але і те, що йому належить також і пропорційна
його внеску до статутного фонду частина власності емітента, 
Розділ 2. Ринок акцій
25
отримана ним у процесі підприємницької діяльності.
Акція повинна містити такі реквізити: фірмове найменування
акціонерного товариства та його місцезнаходження, найменування
цінного паперу – “акція”, її порядковий номер, дату випуску, вид
акції та її номінальну вартість, ім’я власника (для іменної акції),
розмір статутного фонду акціонерного товариства на день випуску
акцій, а також кількість акцій, що випускаються, строк виплати
дивідендів, підпис голови правління акціонерного товариства або
іншої уповноваженої на це особи, печатку акціонерного товариства.
До акції може додаватися купонний лист на виплату дивідендів.
Він повинен містити такі дані: порядковий номер купона на виплату
дивідендів, порядковий номер акції, по якій виплачуються
дивіденди, найменування акціонерного товариства, строк виплати
дивідендів.
Рішення про випуск акцій приймається засновниками
акціонерного товариства або загальними зборами акціонерів. Це
рішення оформляється протоколом, у якому зазначається: фірмове
найменування емітента та його місцезнаходження; розмір
статутного фонду або вартість основних і оборотних фондів
емітента; цілі та предмет діяльності емітента; зазначення
службових осіб емітента; найменування контролюючого органу
(аудиторської фірми); дані про розміщення попередньо випущених
в обіг цінних паперів; мету випуску акцій; зазначення категорій
акцій; кількість іменних акцій та акцій на пред’явника; кількість
привілейованих акцій; загальну суму емісії і кількість акцій;
номінальну вартість акцій; кількість учасників голосування; порядок
виплати дивідендів; строк і порядок передплати акцій та їх оплати;
строк повернення коштів при відмові від випуску акцій; черговість
випуску акцій (при випусках їх різними серіями); порядок
повідомлення про випуск і порядок розміщення акцій; умови
розпорядження акціями; права власників привілейованих акцій та ін.
Акції бувають іменними та на пред’явника, простими та
привілейованими, номінальними та безномінальними, вітчизняними
та іноземними, платними та преміальними, з вільним та з
обмеженим обігом.
Іменними вважаються акції, на бланках яких вказуються імена
їх власників. Ці акції можуть продаватися і перепродуватися, але
операції купівлі –продажу мають бути відповідним чином оформлені
та зареєстровані. Обіг іменних акцій обов’язково фіксується:
емітентом – у книзі реєстрації акцій, реєстратором (депозитарієм) –
Ринок цінних паперів
26
у книзі реєстру власників іменних цінних паперів.
Дивіденди по іменних акціях виплачуються особі, ім’я якої
зафіксоване в реєстрі .
При купівлі іменних акцій потрібно переконатися в тому, що у
книзі реєстрації акції перереєстровані на ім’я нового власника, без
чого він не зможе реалізувати свої права акціонера.
Акції на пред’явника – це такі акції, на бланках яких не
вказуються імена їх власників. Перехід права власності на такі акції
від одного власника до іншого не потребує реєстрації та будь-яких
записів на бланках акцій.
Дивіденди по акціях на пред’явника виплачуються особі, що
пред’явила ці акції або документ депозитарію про те, що даній особі
належить певна кількість акцій, які знаходяться у нього на
зберіганні.
Прості акції – це акції, дохід по яких залежить від чистих
доходів підприємства і від його дивідендної політики.
Власники простих акцій мають право брати участь в управлінні
справами акціонерного товариства. Прибуток між власниками
простих акцій розподіляється пропорційно вкладеному капіталу, в
залежності від кількості куплених акцій.
В Україні чинне законодавство дозволяє емітентам
виплачувати дивіденди по простих акціях за рахунок прибутку,
отриманого у поточному році.
У практиці закордонних держав мають місце випадки, коли
емітенти, якщо це не заперечується їх засновницькими
документами, можуть виплачувати дивіденди по простих акціях за
поточний рік і тоді, коли вони не отримали достатнього прибутку
або навіть закінчили рік зі збитковими показниками. Дивіденди у
таких випадках виплачуються за рахунок накопиченого за попередні
роки нерозподіленого прибутку емітентів.
У ряді країн, в тому числі і в Україні, рішення про виплату і
розміри дивідендів по простих акціях приймається загальними
зборами акціонерів.
При ліквідації емітента власник простої акції може отримати
належну йому частину майна тільки після розрахунку емітента з
державою, кредиторами та власниками привілейованих акцій.
Привілейовані акції – це акції, що дають їх власнику право на
переважне отримання доходу у виді дивідендів, а також на
пріоритетну участь у розподілі майна акціонерного товариства при
його ліквідації.
Розділ 2. Ринок акцій
27
Власники привілейованих акцій не мають права брати участь в
управлінні справами акціонерного товариства, якщо інше не
передбачено його статутом.
Привілейовані акції можуть випускатися із фіксованим у
процентах до їх номінальної вартості щорічно виплачуваним
дивідендом. Виплата дивідендів здійснюється незалежно від
розміру одержаного товариством прибутку у відповідному році.
Якщо ж сума прибутку є недостатньою, то виплата дивідендів по
привілейованих акціях здійснюється за рахунок резервного фонду.
У випадку, якщо розмір дивідендів, що виплачуються
акціонерам по простих акціях, перевищує розмір дивідендів по
привілейованих акціях, власникам останніх може здійснюватись
доплата до розміру дивідендів, виплачених іншим акціонерам.
Привілейовані акції можуть бути випущені на суму, яка не
перевищує 10% статутного фонду акціонерного товариства.
Вітчизняними називаються такі акції, які випущені і
знаходяться в обігу на території держави, де здійснена державна
реєстрація емітента. По відношенню до інших держав, на території
яких будуть здійснюватись операції з цими акціями, вони
вважаються іноземними.
Платні акції – це акції, які продаються емітентом
безпосередньо або через посередників у власність інвесторів.
Купуючи акції, інвестор оплачує їх вартість.
Законодавство України, як і законодавство багатьох держав,
допускає можливість оплати вартості акцій грошима, майном,
майновими і немайновими правами, цінними паперами.
Преміальні акції можуть випускатися у випадку прийняття
емітентом рішення про капіталізацію частини свого нагромадженого
з роками нерозподіленого прибутку. Тобто на певну суму цього
прибутку додатково випускається відповідна кількість акцій за
номінальною вартістю, рівною вартості попередньо випущених
акцій. При цьому частина нерозподіленого прибутку
перетворюється в частину статутного фонду (капіталізується). Акції
додаткового випуску безкоштовно передаються емітентом у
власність акціонерів з дотриманням відповідної пропорційності. І
оскільки акціонери не оплачують вартості таких акцій, вони
називаються преміальними.
Якщо емітент пропонує свої акції до продажу всім потенційним
інвесторам, а не якійсь певній групі, то такий випуск вважається 
Ринок цінних паперів
28
відкритим. Якщо ж емітент продає акції певним і заздалегідь
відомим йому інвесторам, то такий випуск є закритим.
Акції відкритого випуску перебувають у вільному обігу.
Вільний обіг акцій означає, що акції емітента можуть вільно
переходити із власності одних інвесторів у власність інших, і ніяких
обмежень на їх обіг умовами випуску не передбачається.
Акціями з обмеженим обігом є акції, які можуть виходити за
межі кола акціонерів окремого емітента тільки за певних умов.
Такими умовами можуть бути: встановлення заборони акціонерам
відчужувати наявні у них акції протягом визначеного проміжку часу;
надання можливості акціонерам відчужувати акції тільки після
погодження з емітентом і т. д.
В залежності від ступеню ризику і величини доходності акції
поділяють на наступні види.
Акції з “блакитними корінцями”. Це акції найбільш потужних
корпорацій, які вважаються лідерами у своїх галузях і за всю історію
свого існування стабільно виплачують дивіденди акціонерам.
Інвестування в такі акції є достатньо безпечним.
Доходні акції. Це акції корпорацій комунальної сфери
(телефонних, водо-, газо-, електропостачання та ін.), дивіденди по
яких перевищують середній рівень. Такі корпорації зазвичай
працюють стабільно, мають добре прогнозовані джерела доходів і є
привабливими для фінансового інвестування.
Акції росту. Це акції корпорацій, що отримують високі доходи,
однак на виплату дивідендів використовують, як правило, не більше
35% свого прибутку. Така дивідендна політика визначається
прагненням підприємств у першу чергу фінансувати науковотехнічні дослідження, розширити можливості виробництва і збуту
продукції. Не дивлячись на низькі поточні дивіденди, інвестори
придбають акції таких корпорацій з надією, що їх ринкова вартість у
майбутньому зросте.
Циклічні акції. Це акції, ціна яких зростає і знижується
синхронно, залежно від спадів і підйомів в економіці. Емітентами
таких акцій є в основному корпорації базових галузей економіки:
важкої, машинобудівної та ін. Інвестори намагаються придбати ці
акції, коли відбувається розширення виробництва і встигнути
продати їх до початку спаду виробництва.
Спекулятивні акції. Це акції щойно заснованих корпорацій, 
Розділ 2. Ринок акцій
29
або тих, що існують давно, однак мають поганий імідж на
фондовому ринку. Обіг цих акцій здійснюється на позабіржовому
ринку. Вони вважаються дуже ризикованими.
2.2. Взаємні права і обов’язки акціонерів та
емітентів
Права акціонера ділять на майнові і немайнові.
До майнових прав належать: право на отримання доходу у
вигляді дивіденду; право на отримання частини майна акціонерного
товариства, його грошових засобів, цінних паперів, майнових прав,
які залишаються у нього після розрахунків із бюджетом і
кредиторами; право на отримання за пільговою ціною акцій нового
випуску або інших цінних паперів, що випускаються в подальшому
емітентом; право на отримання за пільговою ціною товарів і послуг
емітента; право на обмежену відповідальність у межах дольової
участі за зобов’язаннями емітента.
Немайновими правами акціонера вважаються: право на участь
в управлінні справами емітента; право голосу на загальних зборах
акціонерів; право на висунення кандидатур у виборні керівні органи
емітента; право на внесення пропозицій відносно господарської
діяльності емітента; право на отримання регулярних звітів емітента,
що стосуються результатів його господарської діяльності і
фінансового стану та ін.
По відношенню до емітента акціонер зобов’язаний: своєчасно
сплатити вартість придбаних акцій; надавати емітенту інформацію,
що заноситься в книгу реєстрації іменних акцій; доводити до відома
емітента інформацію про придбання п’яти і більше відсотків
випущених ним акцій та ін.
Емітент має наступні права: право на вимогу інформації, яку
акціонер зобов’язаний повідомляти відповідно до вимог статуту;
право на визначення напрямків господарської діяльності; право на
заключення контрактів від свого імені; право відповідати за своїми
зобов’язаннями і не відповідати за зобов’язаннями акціонера та ін.
Разом з тим емітент повинен виконувати наступні обов’язки:
обов’язок щорічно проводити збори акціонерів; обов’язок подавати
акціонерам щорічні звіти про результати господарської діяльності і 
Ринок цінних паперів
30
фінансовий стан; обов’язок виплачувати дивіденди в строки,
передбачені умовами випуску акцій; обов’язок повідомляти
акціонерам матеріально значиму інформацію та ін.
2.3. Класифікація цін на акції
Цінові характеристики акцій обов’язково враховуються при
взаємодії учасників фондового ринку. Саме вони беруться за
основу при прийнятті рішення стосовно доцільності придбання
акцій, визначення кількості та часу їх купівлі.
Номінальна ціна акції – це ціна, що встановлюється при
випуску акцій, фіксується в проспекті емісії і вказується на бланку
акції при документарній формі випуску. Статутний фонд
акціонерного товариства визначається як добуток номінальної ціни
однієї акції на їх кількість.
Емісійна ціна акції – це ціна, за якою акції продаються
емітентом безпосередньо або через посередників при їх випуску.
Якщо емітент продає свої акції безпосередньо, то емісійна ціна
може бути рівною номінальній.
Якщо емітент розповсюджує акції за допомогою посередників,
то, як правило, акції продаються за ціною, вищою від номінальної.
За рахунок різниці оплачуються посередницькі послуги.
Ринкова ціна акції – це ціна акції на кожний даний момент
ринкової взаємодії. Вона встановлюється в результаті здійснення
операцій з даними акціями і визначається співвідношенням попиту
на акції та інші альтернативні цінні папери та їх пропозицією в
конкретному місці і в конкретний час.
Попит на акції залежить від наступних факторів:
 загальної інвестиційної місткості фондового ринку;
 наявності аналогічних пропозицій;
 величини цін на інші фінансові інструменти;
 врахування запитів інвесторів;
 мотивації дій інвесторів.
Пропозицію на акції визначають в основному такі фактори, як:
 своєчасність та обґрунтованість обсягу пропозиції;
 наявність аналогічних пропозицій;
 інвестиційні якості пропонованих акцій та альтернативних 
Розділ 2. Ринок акцій
31
цінних паперів;
 відповідність цін пропонованих цінних паперів потенційним
очікуванням інвесторів.
Балансова ціна акції – це ціна, що визначається на основі
даних балансу шляхом ділення загальної вартості майна
підприємства на кількість акцій.
Розрахункова ціна акції – це ціна, що визначається за
результатами технічного аналізу і моделювання курсової вартості.
Технічний аналіз дає змогу виявити ряд стандартних
закономірностей, які повторюються і характеризуються певними
ознаками. Він базується на тому положенні, що зміну ринкової
вартості акцій у майбутньому можна передбачити на основі аналізу
і виявлення тенденцій зміни їх ринкової вартості у минулому і в
теперішній час.
Існує три основних методи технічного аналізу:
 Метод Хетча – дозволяє відрізнити короткострокові
коливання цін акцій від встановлення їх цін на тривалу перспективу.
Використання даного методу дає змогу визначати ті процентні
відношення, в яких зміни цін акцій означають не короткострокові
коливання цін, а зміну тенденції розвитку.
 Метод, заснований на допущенні про відносну стійкість
росту цін акцій – базується на тому положенні, що якщо ціни акцій
певної компанії починають зростати, то це зростання буде тривати
протягом певного періоду. Інформація про відносну стійкість
зростання цін поступає до інвесторів. Ринкова ціна акцій в
результаті підвищеного попиту починає перевищувати внутрішню
вартість акцій компанії, після чого ціни падають.
 Метод графічного аналізу – заснований на допущенні того,
що тенденції зміни цін в минулому будуть повторюватися в
майбутньому. Основоположними принципами графічного аналізу
ринку цінних паперів є наступні:
 принцип відображення, згідно якого усі події, в тому числі
і економічні, знаходять своє відображення в цінах;
 принцип тренду, за яким зміни цін відбуваються у
відповідності із трендом, що відображає співвідношення
між попитом і пропозицією, і залишаються стабільними
до появи протилежної тенденції в розвитку ринкових цін;
 принцип повторюваності, який зводиться до того, що всі 
Ринок цінних паперів
32
події на ринку цінних паперів мають здатність
повторюватися.
Для оцінки ринкової капіталізації компаній і прогнозування цін
на акції окрім технічного, використовується фундаментальний
аналіз.
Фундаментальний аналіз базується на інтерпретації
показників діяльності компаній, враховує дію багатьох факторів і
має на меті визначення внутрішньої вартості акцій.
Фундаментальний аналіз включає два етапи. На першому етапі
здійснюється аналіз стану справ у відповідній галузі із врахуванням
економічної та політичної ситуації в країні, прогнозування цін,
витрат і рівня галузевих ризиків. На другому етапі безпосередньо
проводиться аналіз фінансово-господарської діяльності компанії і
визначається ринкова вартість її акцій.
Фундаментальний аналіз допускає певні коливання ринкових
цін акцій і їх довільне відхилення від внутрішньої вартості. Проте
вважається, що середні значення фактичної ціни акції і внутрішньої
вартості за тривалий період часу повинні бути близькими.
Методи технічного аналізу використовують в основному для
визначення найбільш сприятливого часу для продажу-купівлі акцій,
а з допомогою методу фундаментального аналізу визначають, акції
якої компанії є найбільш привабливими для фінансового
інвестування.
2.4. Характеристика значного та контрольного
пакетів акцій
Під пакетом акцій розуміється наявність у власності одного
акціонера більшої, ніж одна, кількості акцій одного і того ж емітента.
Значним вважається такий пакет акцій, при наявності якого
акціонер має можливість здійснювати достатньо суттєвий вплив на
управління справами емітента. У нього є достатньо великі
можливості висувати своїх кандидатів у раду директорів,
здійснювати вплив на формування виконавчого органу емітента
(правління, ради менеджерів), на вибір напрямків діяльності
емітента.
У США, наприклад, до значних пакетів акцій належать пакети
розміром 10, 20, 40 відсотків акцій одного емітента.
Розділ 2. Ринок акцій
33
Слід зауважити, що в даний час у зв’язку з розширенням
інтернаціоналізації ринків цінних паперів мінімальний розмір
значного пакета акцій часто визначається як 5 відсотків акцій одного
емітента.
Акціонери, що володіють значними пакетами акцій, повинні
повідомляти про це як емітента, так і спеціальні державні органи,
що регулюють ринок цінних паперів. Законодавством ряду країн
вимагається, щоб обов’язковій реєстрації підлягали акціонери, які є
власниками пакета розміром 5 і більше відсотків акцій одного
емітента.
Контрольним пакетом акцій визнається пакет, на основі якого
акціонеру належить „50 відсотків + один голос” акцій одного
емітента. Усі більш крупні, ніж цей, пакети акцій є контрольними. У
реальній же практиці, в залежності від ступеню розосередженості
акціонерного капіталу, контрольні пакети акцій можуть містити 20,
25, 30, 40 відсотків акцій одного емітента.
Акціонери, що володіють контрольними пакетами акцій, мають
можливість проводити у склад ради директорів або правління своїх
кандидатів, висувати і проводити на загальних зборах акціонерів
будь-які свої пропозиції, здійснювати основний вплив на напрямки
фінансово-господарської діяльності емітента та ін.
Контрольні пакети акцій є обов’язковими для реєстрації.
2.5. Дохід від акцій
Акції надають їх власникам право на отримання доходу . Дохід
акціонера визначається:
 дивідендами;
 зростанням цін на акції;
 прибутком у розрахунку на одну акцію.
Дивіденд – це частина прибутку акціонерного товариства, з
якої виплачуються доходи акціонерам (готівкою або акціями).
Виплати дивідендів здійснюються щорічно після сплати
податків і платежів у державний і місцевий бюджети, поповнення
фондів розвитку виробництва, формування резервів, виплати
процентів по облігаціях та здійснення інших платежів.
Розмір дивідендів для простих акцій змінюється в залежності
від фінансових результатів діяльності емітента, для привілейованих – залишається фіксованим.
Ринок цінних паперів
34
Іноді компанії виплачують дивіденди не готівкою, а своїми
акціями. Механізм видачі дивідендів у виді акцій має наступну
схему.
 Рада директорів корпорації приймає рішення випустити нові
акції. Це рішення має бути схвалене на загальних зборах
акціонерів.
 Визначається величина фонду, в обсязі якого випускаються
нові додаткові акції.
 Кількість отриманих в якості дивіденду нових акцій має бути
пропорційною кількості уже наявних у акціонера акцій. Тобто, частка
кожного акціонера у загальній вартості акціонерного капіталу не
змінюється. Наприклад, якщо акціонер володіє трьома відсотками
попередньо випущених акцій, то у виді дивіденду він отримує три
відсотки додатково випущених акцій.
Виплата дивідендів акціями дає змогу акціонерам отримувати
ці дивіденди у випадках дефіциту готівки, а також трансформувати
певну частину нерозподіленого прибутку в інвестиції для
подальшого розвитку.
Приклад. Компанія визначила дивіденд у розмірі 6 гр. од. за
акцію, що в сумі складає 157 000 гр. од. Вартість кожної нової акції
складає 80 гр. од.
У випадку виплати дивідендів готівкою власник 1000 акцій отримає 6000 гр. од. (6 гр. од. х 1000 акцій). У випадку виплати дивідендів акціями він отримає 75 нових акцій (6000 гр. од. : 80 гр. од.).
Метою придбання акцій часто є бажання акціонера отримати
дохід за рахунок збільшення їх ринкової вартості. Тобто, власник
акцій може отримати дохід не лише за рахунок дивідендів, але й за
рахунок різниці вартості акцій на момент їх купівлі і на момент їх
продажу.
Приклад. На початку поточного року акціонер придбав 30 акцій
номінальною вартістю 80 гр. од. кожна. У кінці року ринкова ціна
акції зросла до 95 гр. од. За річними підсумками фінансовогосподарської діяльності емітента нараховані дивіденди склали 5
відсотків від номінальної вартості акцій.
У випадку продажу акцій дохід акціонера визначається
наступним чином:
Затрати при купівлі акцій:
80 гр. од. х 30 акцій = 2400 гр. од.
Розділ 2. Ринок акцій
35
Вартість пакета акцій на момент продажу:
95 гр. од. х 30 акцій = 2850 гр. од.
Дохід від продажу акцій:
2850 гр. од. – 2400 гр. од. = 450 гр. од.
Дивіденди за поточний рік:
4 гр. од. х 30 акцій = 120 гр. од.
Річний дохід акціонера:
450 гр. од. + 120 гр. од. = 570 гр. од.
Компанії переважно не виплачують в якості дивідендів усієї
суми прибутку, що залишається в їх розпорядженні після
розрахунків з державою та кредиторами. Нерозподілений прибуток
реінвестується в бізнес з метою захисту активів компанії від
знецінення у зв’язку з інфляцією або спрямовується на розвиток
виробництва.
Нерозподілений прибуток є найважливішим джерелом
фінансування власного капіталу компанії.
Покриття дивіденду – це відношення прибутку за рік (після
сплати податків, відсотків по облігаціях і дивідендів по
привілейованих акціях ) до суми дивідендів, що визначені і
підлягають виплаті з цього прибутку.
Приклад. Компанія отримала прибуток у сумі 250 тис. гр. од.
Податок сплачений у сумі 75 тис. гр. од., сума дивідендів по
привілейованих акціях складає 10 тис. гр. од. На виплату дивідендів
власникам простих акцій передбачено використати 70 тис. гр. од. У
цьому випадку коефіцієнт покриття дивіденду розраховується
наступним чином:
1) 250 тис. гр. од. – 75 тис. гр. од. – 10 тис. гр. од. = 165 тис. гр.
од.
2) 165 тис. гр. од. : 70 тис. гр. од. = 2,4.
Зазвичай компанії прагнуть підтримувати коефіцієнт покриття
дивіденду на рівні 2 – 2,5 і зберігати 50 – 60 % прибутку нерозподіленим.
Законодавство з питань фондового ринку окремих держав
передбачає можливість виплати дивідендів не лише із прибутку за 
Ринок цінних паперів
36
Прибуток, що залишається в розпорядженні
власників простих акцій
Прибуток після сплати податків
поточний рік, але також із нерозподіленого прибутку за попередні
роки (тобто в окремих випадках дивіденди може виплачувати і
збиткова в поточному році компанія).
Якщо сума виплачуваних по простих акціях дивідендів
перевищує суму прибутку за поточний рік, то ці дивіденди
називають “непокритими”. Виплати “непокритих” дивідендів часто
здійснюються з метою збереження престижу компанії на фондовому
ринку.
Важливим показником діяльності компанії є прибуток на одну
акцію, який визначається як відношення прибутку, що залишається
у розпорядженні власників простих акцій (рис. 2.1), до кількості
простих акцій в обігу.
Рис. 2.1. Формування прибутку, що залишається у
розпорядженні власників простих акцій
Відсотки по
облігаціях (-)
Дивіденди по
привілейованих акціях (-)
Непередбачені
витрати (-)
Непередбачені
доходи (+)
Розділ 2. Ринок акцій
37
2.6. Оцінка акцій та економіко-статистичні
показники їх обігу
Показники оцінки акцій потрібні насамперед управляючим
фірмами, акціонерам, потенційним інвесторам, фінансовим
посередникам, податковим установам, ринковим експертам для
успішного здійснення операцій з акціями на фондовому ринку та
ефективного регулювання його розвитку.
Розглянемо декілька найбільш популярних методів оцінки акцій.
Метод балансової вартості
Балансова (облікова) вартість фірми виражається в грошових
одиницях на одну акцію. Це означає, що обсяг реалізації усіх
активів за обліковою вартістю нетто (записи в бухгалтерських
книгах) за відрахуванням виплати усіх зобов’язань, включаючи
привілейований капітал, ділиться на кількість випущених акцій.
Приклад. Компанія володіє повними активами в сумі 10 млн. гр.
од. Зобов’язання (в т.ч. привілейовані акції) складають 4 млн. гр. од.
В обігу знаходиться 150 тис. акцій компанії.
Визначаємо балансову вартість акції:
(10000000 гр. од. – 4000000 гр. од.) : 150000 акцій = 40 гр. од.
Метод балансової вартості виправданий за умови, що активи
фірми будуть реалізовані справді за обліковою вартістю. В реальній
же дійсності активи часто продаються за вартістю, нижчою або
вищою від облікової.
Метод ліквідаційної вартості
Ліквідаційною вартістю називається сума, яка може бути
отримана в результаті реалізації активів фірми.
Цей метод більш реалістично характеризує ситуацію, в якій
опиняться акціонери у випадку ліквідації фірми.
Приклад. Керівництво фірми вважає облікову вартість активів
надто високою. Виникла необхідність оцінити ліквідаційну вартість.
Після опитування та врахування пропозицій потенційних інвесторів
правління дійшло висновку, що від реалізації активів фірми можна
буде отримати 8,8 млн. гр. од.
Визначаємо ліквідаційну вартість акції:
(8800000 гр. од. – 4000000 гр. од.) : 150000 = 32 гр. од.
Ринок цінних паперів
38
Ми отримали вартість однієї акції фірми у випадку її ліквідації
за умови відсутності додаткових витрат.
Оцінка привілейованих акцій
Власники привілейованих акцій систематично одержують
фіксовані дивіденди від компанії-емітента. Оскільки за цими
акціями не існує терміну погашення, то виплата дивідендів утворює
нескінченний потік рівномірних платежів. Цей потік розглядається як
довічна фінансова рента.
Теперішня вартість довічної ренти складається із суми вартості
кожного надходження на даний момент часу (дисконтованих
платежів). Тобто вартість привілейованих акцій можна визначити
шляхом дисконтування суми дивідендів за нескінченний період:
(1+К)∞
Д
+ ...+
3
(1+К)
Д
+
2
(1+К)
Д
+
1
(1+К)
Д
Р =
, (2.1)
де: Р – ринкова вартість привілейованої акції;
 Д – постійний дивіденд;
 К – ставка дисконту.
Математично доведено, що ця сума як сума членів
нескінченної геометричної прогресії дорівнює:
К
Д
Р = (2.2)
Отже, вартість привілейованої акції можна визначити, якщо
відомі дивіденди та ставка дисконту.
Приклад. Компанія випускає привілейовані акції з річним
дивідендом на акцію 4 гр. од. Дисконтна ставка на фондовому ринку
– 10 %.
Ринкова ціна привілейованої акції:
= 40 (гр. од.) 0,10
4
Р =
Якщо дисконтна ставка дорівнює 12 %, то:
= 33,3 (гр. од.) 0,12
4
Р =
При ставці дисконту 8 % ринкова ціна привілейованої акції:
= 50 (гр.од.) 0,08
4
Р =
Розділ 2. Ринок акцій
39
Таким чином, ринкова ціна привілейованої акції змінюється
обернено пропорційно ставці дисконту.
Дивідендна політика кожної компанії визначається величиною
отриманих прибутків і наявністю коштів.
Дивіденди по простих акціях не гарантуються. За окремі роки
вони можуть взагалі не виплачуватись. Крім того, вони можуть бути
нижчими або вищими від дивідендів, виплачених за попередні роки.
Ринкову ціну простих акцій здебільшого визначають три
фактори:
 річні дивіденди;
 темпи приросту дивідендів;
 ставка дисконту.
Ставка, за якою дисконтуються майбутні дивіденди по простих
акціях, називається необхідною ставкою доходу. Якщо діяльність
компанії характеризується високим ступенем ризику, інвестори
сподіваються на високу необхідну ставку доходу. Якщо ризик
незначний, то невисока і необхідна ставка доходу.
Оцінка простих акцій з постійними дивідендами
Якщо проста акція приносить постійний річний дивіденд Д, а
необхідна ставка доходу – Кs, то ринкова ціна простих акцій Р може
бути визначена як сума дисконтованих майбутніх дивідендів за
ставкою Кs:
(1+Кs)∞
+ ...+
Д∞
3
(1+Кs)
Д3
+
2
(1+Кs)
Д2
+
1
(1+Кs)
Д1
Р = (2.3)
Рівняння спрощується наступним чином:
 Р =
Кs
Д
 (2.4)
Приклад. Акції компанії характеризуються постійними річними
дивідендами – 2 гр. од. на акцію. Необхідна ставка доходу – 10 %.
Ринкова ціна простої акції:
= 20 (гр. од.) 0,10
2
Р =
Ринок цінних паперів
40
Оцінка простих акцій з постійним приростом дивідендів
Дивіденди по акціях потужних компаній можуть постійно
однаково зростати. Наприклад, якщо за останній рік дивіденд
компанії склав 2 гр. од. за одну акцію, щорічний приріст дивідендів –
4 %, то на наступний рік дивіденд рівний:
2 х (1+0,04)1 =2,08 (гр. од.)
Через рік дивіденд рівний:
2 х (1+0,04)2 =2,16 (гр. од.)
На третій рік дивіденд рівний:
2 х (1+0,04)3 =2,24 (гр. од.)
Тобто, на кожен наступний рік дивіденди визначаються за
формулою:

t Дt = Д0 × (1+ g) (2.5)
де Дt – дивіденд у будь-якому наступному році;
 Д0 – початковий дивіденд;
 g – темп приросту дивідендів;
 t – час.
Ринкову ціну простих акцій з постійними темпами приросту
дивідендів можна визначити шляхом дисконтування майбутніх
дивідендів за необхідною ставкою доходу:
(1+Кs)∞
+ ...+
Д∞
3
(1+Кs)
Д3
+
2
(1+Кs)
Д2
+
1
(1+Кs)
Д1
Р =
, (2.6)
де Д1 – дивіденд за перший рік;
 Д2 – дивіденд за другий рік
 і т. д.
Професор Майрон Дж. Гордон зробив цей розрахунок
простим і ефективним:

Ks g
Д × (1+ g)
Р =
0
-
 (2.7)
Розділ 2. Ринок акцій
41
або

Кs g
Д
P =
1
-
 (2.8)
де Д0 – останній виплачений дивіденд на акцію;
 Д1 – сподіваний дивіденд на акцію через рік;
 Кs – необхідна ставка доходу;
 g – темп приросту дивідендів.
У фінансовій літературі це рівняння називають моделлю
Гордона.
Приклад. Сума виплаченого компанією останній раз дивіденду
на акцію склала 2 гр. од. Компанія сподівається, що дивіденди по її
акціях щорічно зростатимуть на 5 %. Необхідна ставка доходу –
10 %.
Ринкова ціна простої акції:
= 42 0,10 - 0,05
2×(1+0,05)
Р =
(гр. од.)
Якщо необхідна ставка доходу складає 15 %, то:
= 21 0,15 - 0,05
2×(1+0,05)
Р =
(гр. од.)
При необхідній ставці доходу 8 %:
= 70 0,08 - 0,05
2×(1+0,05)
Р =
(гр. од.)
Тобто, існує обернена залежність між ринковою ціною акції та
необхідною ставкою доходу.
Оцінка простих акцій з непостійним приростом дивідендів
Дивіденди по акціях окремих компаній можуть мати за різні
періоди неоднакові темпи приросту. Основний принцип оцінки таких
акцій полягає в тому, що їх ринкова ціна є теперішньою вартістю їх
майбутніх дисконтованих доходів.
Якщо дивіденди по простих акціях зростають нерівномірно, то
для визначення ринкової ціни таких акцій слід обчислити майбутні
дивіденди окремо за кожен період, дисконтувати ці величини до
,
Ринок цінних паперів
42
теперішньої вартості і знайти суму отриманих результатів.
Приклад. У звітному році компанія виплатила дивіденди в сумі
3 гр. од. на акцію. Згідно прогнозів протягом наступних чотирьох
років щорічний приріст дивідендів складатиме 18 %, після чого
знизиться до 4 %. Необхідна ставка доходу – 10 %.
Ринкова вартість акцій компанії визначається в наступному
порядку:
1. Суми дивідендів протягом чотирьох наступних років:
Д1= 3 гр. од. × 1,18 = 3,54 гр. од.
Д2= 3.54 гр. од. × 1,18 = 4,18 гр. од.
Д3= 4.18 гр. од. × 1,18 = 4,93 гр. од.
Д4= 4.93 гр. од. × 1,18 = 5,82 гр. од.
2. Сума дивіденду на п’ятий рік:
Д5= 5,82 гр. од. × 1,04 = 6,05 гр. од.
3. Ціна акції компанії на четвертий рік (згідно моделі Гордона):
= 100,83 0,10 - 0,04
6,05 гр.од.
Р4 =
гр. од.
4. Дисконтовані усі майбутні доходи за ставкою 10 %*
:
перший рік: 3,54 гр. од.× 0,909 = 3,22 гр.од.
другий рік: 4,18 гр. од.× 0,826 = 3,45 гр.од.
третій рік: 4,93 гр. од.× 0,751 = 3,7 гр.од.
четвертий рік:
 дивіденд – 5,82 гр. од.× 0,683 = 3,97 гр.од.
 ціна акції – 100,83 гр. од.× 0,683 = 68,87 гр.од.
5. Ринкова ціна акції:
Р= 3,22+3,45+3,7+3,97+68,87=83,21 (гр.од.)
При визначенні ринкової вартості акцій ми допускали , що
дисконтна ставка заздалегідь відома. Практично це не завжди так. У
переважній більшості випадків треба спочатку обчислити необхідну
ставку доходу.

* Див. таблицю „Процентний фактор теперішньої вартості”
Розділ 2. Ринок акцій
43
Необхідна ставка доходу пов’язана з ризиком інвестування в
цінні папери (чим більший ризик, тим вона вища). А для визначення
величини ризику потрібно враховувати дію багатьох факторів.
Математичні розрахунки рівня ризику складні, вимагають знання
теорії імовірностей.
Визначити ризик спрощено допомагає Модель Оцінки
Капітальних Активів (МОКА). Згідно з цією моделлю існує тісний
зв’язок між доходами окремих власників цінних паперів та
загальними доходами ринку цінних паперів.
Рівень ризику визначається чутливістю доходів від акцій до
ситуації на ринку. Якщо доходи від певних акцій зростають або
падають у відсотковому відношенні більше, ніж доходи в цілому на
ринку, то ці акції вважаються ризикованішими за сам ринок. Якщо ж
доходи від акцій зростають чи падають менше, ніж доходи ринку
взагалі, то такі акції вважаються менш ризикованими. Звідси слідує,
що рівень ризикованості акцій можна визначити простим
порівнянням їх доходності із загальною доходністю ринку.
Міра чутливості акцій до ризику (коефіцієнт
β
) визначається
як відношення доходності акцій до загальної доходності ринку.
Якщо
β
=1, то акції мають ринкову чутливість. Усі акції з
β
>1
ризикованіші за ринок, акції з
β
<1 менш ризиковані, ніж ринок
взагалі.
Знаючи значення коефіцієнта
β
, можна визначити необхідну
ставку доходу для простих акцій:
 К = R + β × (K - R ), s f m f
 (2.9)
де Кs – необхідна ставка доходу;
 Rf – безпечна ставка (така, як доходність державних
облігацій);
 Km – доходність ринкового портфеля акцій.
Основні показники характеристики акцій
Економічна статистика має широкий арсенал коефіцієнтів,
індексів та абсолютних показників, що дозволяють всебічно
охарактеризувати ефективність використання акціонерного
капіталу, доцільність фінансового інвестування.
Розглянемо деякі з цих показників.
Ринок цінних паперів
44
Дивідендна віддача акції =
×100%
Цінаакції
Дивіденд
 (2.10)
Цей коефіцієнт дає змогу порівнювати ступінь доходності
акцій різних корпорацій, доходності акцій з доходністю інших цінних
паперів.
Приклад. Компанія виплатила по своїх акціях 1 жовтня
дивіденди в сумі 4 гр. од. на акцію. 29 вересня ціна акцій на
фондовій біржі складала 120 гр. од., а 1 жовтня - 116 гр. од.
 = ×100% = 3,33%
120 гр.од
4 гр.од.
;
 = ×100% = 3,45%
116 гр.од.
4 гр.од.
.
Різна величина коефіцієнтів дивідендної віддачі акції компанії
пояснюється тим, що на наступний день після виплати дивідендів
біржова ціна акції менша на величину дивіденду.
 =
Величиначистого доходуна акцію
Поточнийкурс акції
 (2.11)
Даний коефіцієнт встановлює зв’язок між ціною акції і
величиною чистого доходу корпорації на одну акцію. Чим менша
величина коефіцієнта ціна – дохід, тим вищою є оцінка акції і
корпорації-емітента.
Приклад. Акції компанії продаються по ціні 50 гр. од. В обіг
випущено 25 тис. акцій. Чистий дохід компанії за рік склав 100
тис.гр.од.
Коефіцієнт ціна-дохід =
= 12,5
100000 : 25000
50
 = ×100%
Дохід на одну акцію
Дивіденд
 (2.12)
 Дивідендна віддача
акції станом на 29 вересня
 Дивідендна віддача
акції станом на 1 жовтня
Коефіцієнт
ціна-дохід
Коефіцієнт
виплачуваності 
Розділ 2. Ринок акцій
45
Коефіцієнт виплачуваності характеризує частку чистого
доходу корпорації, що розподіляється у виді дивідендів.
Приклад. Чистий дохід корпорації за рік склав 100 тис.гр.од. На
виплату дивідендів спрямовано 30 тис.гр.од. В обігу знаходиться 25
тис. акцій.
Дохід на одну акцію =
= 4 гр.од.
25000 акцій
100000 гр.од.
Дивіденд на одну акцію =
= 1,2 гр.од.
25000 акцій
30000 гр.од.
Коефіцієнт виплачуваності =
×100% = 30%
4 гр.од.
1,2 гр.од.
.
 =
Дивідендна одну акцію
Дохід на одну акцію (2.13)
Коефіцієнт дивідендного покриття характеризує, в скільки
разів чистий дохід корпорації перевищує суму виплачуваних нею
дивідендів.
За даними попереднього прикладу:
Коефіцієнт дивідендного покриття =
= 3,33.
1,2 гр.од.
4 гр.од.
 = х (2.13)
Показник капіталізованої вартості акцій визначає ринкову
вартість усіх акцій корпорації.
Приклад. В обігу на фондовому ринку знаходиться 15 тис.
акцій, ринкова вартість яких складає 50 гр. од. за акцію.
 = 50 гр. од.× 15000 акцій = 750 тис. гр. од.
Коефіцієнт дивідендного
покриття
Капіталізована
 вартість акцій
Ринкова вартість
 однієї акції
К Кількість
 акцій
Капіталізована
вартість акцій
Ринок цінних паперів
46
×100% Капіталізована
вартість акцій
Чистий дохід
=
Коефіцієнт рентабельності
 по чистому доходу
 акціонерного капіталу
 (2.15)
 =
×100% Капіталізована
вартість акцій
Обсяг продажу
 (2.16)
Чим менша величина коефіцієнтів рентабельності, тим вищим
є рівень капіталомісткості виробництва і нижчою – віддача
акціонерного капіталу.
Приклад. Обсяг продажу компанії за рік склав 255 тис. гр. од.,
величина чистого доходу – 170 тис. гр. од. В обігу знаходиться 25
тис. акцій курсом 50 гр. од.
×100% = 13,6%
50гр.од.×25000акцій
170000гр. од.
=
Коефіцієнт рентабельності
 по чистому доходу ×100% = 20,4%
50 гр.од ×25000 акцій
255 тис.гр.од.
=
Коефіцієнт рентабельності
 по обсягу продажу × 100%
Ціна акції на початок року
Ціна акції на
- початок року
Ціна акції на
кінець року Дивіденд +
=
Повний дохід
 від капіталу
 (2.17)
Показник повного доходу від капіталу узагальнює всі доходи і
збитки від акцій.
Приклад. Інвестор придбав акції певної корпорації на початку
року по ціні 50 гр. од., які в кінці року продавались по ціні 80 гр. од.
Величина дивіденду за цей період склала 5 гр. од. на одну акцію.
×100% = 70%
50
5 + 80 - 50
=
Повний дохід
від капіталу акціонерного капіталу
Коефіцієнт рентабельності
 по обсягу продажу
Розділ 2. Ринок акцій
47 Кількість куплених акцій
Сума регулярних перерахувань×Час(місяці)
=
Середня ціна
 акції
 (2.18)
Показник середньої величини акції характеризує середню
величину вартості однієї акції пакету, який формується протягом
певного проміжку часу.
Приклад. Протягом п’яти років клієнт щомісячно перераховував
80 гр. од. для придбання акцій компанії А. За цей час куплено 200
акцій.
= 24 гр.од.
200 акцій
80 гр.од.×60
=
Середня ціна
 акції Облікова ціна акції
Ринкова ціна акції
Коефіцієнт котирування = (3.19)
Облікова ціна акції визначає частку власного капіталу
акціонерного товариства, що припадає на одну акцію, і включає
номінальну вартість, частку емісійного прибутку (нагромаджену
різницю між ринковою ціною проданих акцій і їх номінальною
вартістю) і частку нагромадженого прибутку, вкладеного в розвиток
акціонерного товариства.
Коефіцієнт котирування розраховується з метою оцінки якості
акцій на фондовому ринку.
Приклад. У річному звіті банківської корпорації наведені
наступні дані стосовно акцій: облікова ціна – 30,5 гр. од.; діапазон
ринкових цін протягом року – від 32 гр. од. до 8,4 гр. од.
Коефіцієнт котирування акцій корпорації знаходився в межах:
від: 8,4 гр. од.: 30,5 гр. од. = 0,275
до: 32 гр. од: 30,5 гр. од. = 1,049
Основні поняття і терміни: іменні акції, акції на пред’явника,
прості акції, привілейовані акції, платні акції, преміальні акції,
вільний обіг акцій, обмежений обіг акцій, номінальна ціна акції,
емісійна ціна акції, ринкова ціна акції, балансова ціна акції,
розрахункова ціна акції, пакет акцій, значний пакет акцій, 
Ринок цінних паперів
48
контрольний пакет акцій, дивіденд, необхідна ставка доходу,
дивідендна віддача акції.
Питання для самоконтролю
1. Які права і обов’язки має акціонер?
2. Назвіть, які переваги мають власники привілейованих акцій.
3. У яких випадках акціонерні товариства можуть випускати
преміальні акції?
4. Що означає „вільний обіг акцій” і „обмежений обіг акцій”?
5. Як класифікуються акції в залежності від ступеню ризику і
величини доходності?
6. Яка ціна акції вважається емісійною?
7. Під впливом яких основних факторів формується ринкова
ціна акції?
8. Дайте характеристику значних та контрольних пакетів акцій.
9. Розкрийте механізм виплати дивідендів у виді акцій.
10.Що означають поняття „покритий дивіденд” і „непокритий
дивіденд”?
11. В чому полягає відмінність методу балансової вартості від
методу ліквідаційної вартості?
12. Як здійснюється оцінка привілейованих акцій?
13. Як визначається ринкова ціна простих акцій з постійними
темпами приросту дивідендів?
14. У чому полягають особливості оцінки простих акцій з
непостійним приростом дивідендів?
Тести до розділу 2
Знайдіть правильну відповідь (одну або кілька)
Тест 2.1. Власник акції може одержати частину майна акціонерного товариства:
А. За власним бажанням.
Б. У термін, передбачений в статуті акціонерного товариства.
В. При ліквідації акціонерного товариства.
Тест 2.2. Рішення про випуск акцій може прийматися:
А. Засновниками акціонерного товариства.
Б. Загальними зборами акціонерів.
Розділ 2. Ринок акцій
49
В. Державною комісією з цінних паперів та фондового ринку.
Г. Інвестиційним керуючим.
Тест 2.3. Розмір емісії привілейованих акцій не може перевищувати:
А. 25 відсотків статутного фонду.
Б. 10 відсотків статутного фонду.
В. 15 відсотків статутного фонду.
Тест 2.4. Акціонер має такі майнові права:
А. Отримання дивідендів.
Б. Отримання регулярних звітів емітента.
В. Отримання частини майна акціонерного товариства при його
ліквідації.

Тест 2.5. Емісійною вартістю акції вважається:
А. Вартість акції певного емітента в кожний даний момент ринкової взаємодії.
Б. Вартість майна емітента, що припадає на одну акцію.
В. Вартість, за якою акція продається емітентом на первинному
ринку цінних паперів.
Тест 2.6. Акції відкритих акціонерних товариств розповсюджуються серед:
А. Осіб, коло яких заздалегідь визначити неможливо.
Б. Визначеного кола осіб.
Тест 2.7. Ринкова ціна привілейованої акції визначається як:
А. Сума дисконтованих майбутніх доходів.
Б. Добуток дивіденду на кількість акцій.
В. Різниця між емісійною та номінальною вартістю акції.
Ринок цінних паперів
50
Тест 2.8. Ринкова ціна простих акцій залежить від впливу
наступних факторів:
А. Річних дивідендів.
Б. Необхідної ставки доходу.
В. Обсягу продажу.
Тест 2.9. Рівень ризикованості акцій можна визначити:
А. Порівнянням доходності акцій з доходністю ринку.
Б. Порівнянням ринкової капіталізації різних видів акцій.
Тест 2.10. Власник простої акції має наступні права:
А. Право голосу на зборах акціонерів.
Б. Переважне право на одержання дивідендів.
В. Пріоритетне право на одержання частини майна у випадку
ліквідації акціонерного товариства.
Задачі до розділу 2
Задача 2.1. Компанія визначила дивіденд 5 гр. од. на акцію, що
складає в сумі 1250 тис. гр. од. Ринкова ціна кожної нової акції –
50 гр. од.
Акціонерам запропонували дивіденд на вибір: готівкою або
акціями.
Яку суму дивіденду або скільки нових акцій в його якості може
отримати власник пакету в кількості 100 акцій?
Задача 2.2. Акція куплена за 50 гр. од., а прогнозний дивіденд
по ній через рік складе 2 гр. од. Очікується, що в наступні роки цей
дивіденд буде зростати з темпом 10%.
Визначити необхідну ставку доходу, прийнятну для інвестора
при купівлі акцій.
Задача 2.3. За підсумками роботи акціонерного товариства у
2000 р. дивіденд на акцію склав 4 гр. од., у 2001 р. – 7 гр. од.
Необхідна ставка доходу – 10%.
Розділ 2. Ринок акцій
51
Визначити ринкову ціну акції, якщо:
а) дивіденд на акцію постійно складатиме 7 гр. од.;
б) темп приросту дивідендів збережеться на попередньому
рівні;
в) п’ять років темп приросту дивідендів складатиме 8%, три
наступних роки – 6%, і в подальшому – 4%.
Задача 2.4. Останній виплачений дивіденд склав 2 гр. од. на
акцію. Очікується, що він протягом наступних трьох років щорічно
зростатиме на 8%, після чого темп приросту стабілізується на рівні
5%. Яка ринкова ціна акції, якщо необхідна ставка доходу 15%?
Задача 2.5. Бета компанії дорівнює 1,5. Доходність ринкового
портфеля акцій за Доу Джонсом – 10%, дисконтна ставка по
державних облігаціях – 8%. Щорічний приріст дивідендів компанії
складав 5% і в наступному році очікується дивіденд у сумі 4 гр. од.
на акцію. Визначте ринкову ціну акції.
Ринок цінних паперів
52
Розділ 3
Ринок облігацій
3.1. Поняття облігацій як боргових цінних
паперів
Облігація належить до боргових цінних паперів, які
підтверджують наявність дебіторсько-кредиторських взаємовідносин між емітентом і власником облігації.
Випускаючи облігацію, емітент тим самим заявляє про:
 свою потребу в залученні грошових засобів;
 термін, на який йому потрібні ці засоби;
 розмір винагороди, яку він згоден платити за надані йому
засоби;
 готовність в подальшому повернути борг повністю.
Згідно Закону України “Про цінні папери і фондову біржу”
сутність облігації визначена так:
“Облігація – цінний папір, що засвідчує внесення її власником
грошових коштів і підтверджує зобов’язання відшкодувати йому
номінальну вартість цього цінного паперу в передбачений в ньому
строк з виплатою фіксованого проценту (якщо інше не передбачено
умовами випуску)”
.
Рішення про випуск облігацій державних і місцевих позик
приймається відповідно Кабінетом Міністрів України і місцевими
Радами народних депутатів. У рішенні визначається емітент, умови
випуску і порядок розміщення облігацій.
Облігації підприємств випускаються підприємствами усіх
передбачених законом форм власності, об’єднаннями підприємств,
акціонерними та іншими товариствами і не дають їх власникам
права на участь в управлінні справами емітента.
Обов’язковими реквізитами облігацій підприємств є наступні:
найменування цінного паперу – “облігація”; фірмове найменування і
місцезнаходження емітента облігації; фірмове найменування або


Закон України “Про цінні папери і фондову біржу” від 18 червня 1991 року № 1201-
ХІІ.
Розділ 3. Ринок облігацій
53
ім’я покупця (для іменної облігації); номінальна вартість облігації;
термін погашення; розмір і строки виплати процентів (для
процентних облігацій); місце і дата випуску; серія і номер облігації;
підпис керівника емітента або іншої уповноваженої на це особи;
печатка емітента.
Крім основної частини, до облігації може додаватися купонний
лист на виплату процентів. Він містить такі основні дані: порядковий
номер купона на виплату процентів; номер облігації, по якій
виплачуються проценти; найменування емітента і термін виплати
процентів.
Рішення про випуск облігацій підприємств приймається
емітентом і оформляється протоколом, у якому вказуються:
фірмове найменування емітента облігацій та його
місцезнаходження; відомості про статутний фонд, господарську
діяльність і службових осіб емітента; найменування контролюючого
органу (аудиторської фірми); дані про розміщення раніше
випущених цінних паперів; мета випуску і вид облігацій (іменні чи на
пред’явника); загальна сума емісії, кількість і номінальна вартість
облігацій; кількість учасників голосування; порядок випуску
облігацій та виплати доходів по них; строки повернення коштів при
відмові від випуску облігацій; строки продажу відповідних товарів
або надання відповідних послуг за цільовими облігаціями; порядок
повідомлення про випуск та розміщення облігацій; порядок оплати
облігацій.
Акціонерні товариства можуть випускати облігації на суму не
більше 25% від розміру статутного фонду і лише після повної
оплати всіх випущених акцій.
Облігації усіх видів розповсюджуються серед підприємств та
громадян на добровільних засадах.
Громадяни придбають облігації тільки за рахунок своїх
особистих коштів.
Підприємства придбають облігації за рахунок коштів, що
залишаються в їх розпорядженні після сплати податків та процентів
за банківський кредит.
Ринок цінних паперів
54
3.2. Взаємні права і обов’язки емітентів та
власників облігацій
Права і обов’язки емітента і власника облігації є типовими для
боргових відносин, що існують між кредитором і боржником.
Емітент облігацій має наступні права:
 отримання грошових засобів у виді оплати облігацій;
 розпорядження залученими коштами на свій розсуд;
 використання коштів протягом певного строку, якщо облігації
не є безстроковими;
 дострокового погашення заборгованості по облігаціях, якщо ці
облігації є відзивними;
 виплати винагороди по облігаціях у виді цінних паперів, якщо
ці облігації є конвертованими, та інші.
Разом з тим емітент зобов’язаний:
 повернути власнику облігації позичену суму грошей повністю;
 виплатити обіцяну винагороду за користування залученими
засобами;
 погасити заборгованість в установлені строки по строкових
облігаціях та інші.
Власник облігації має права:
 отримати суму грошей, яку він дав у борг емітенту;
 отримати обіцяну емітентом винагороду за користування
позиченими грошовими засобами;
 вимагати своєчасне погашення заборгованості;
 обмінювати, продавати, дарувати облігації, якщо інше не
передбачено умовами випуску і т.д.
Власник облігації зобов’язаний:
 повністю сплатити вартість облігацій, тобто надати грошові
засоби в розпорядження емітента на визначений строк;
 надати грошові засоби безумовно та інше.
Розділ 3. Ринок облігацій
55
3.3. Види облігацій
Існують різні класифікаційні схеми поділу облігацій за видами.
Найбільш поширеним є групування облігацій:
 за емітентами;
 за місцем реєстрації емітента і територією обігу облігацій;
 за методом виплати доходів;
 за строками погашення;
 за ступенем надійності;
 за наявністю обмежень на обіг;
 за ієрархією вимог.
Нижче охарактеризовані схеми вказаних класифікацій.
Рис. 3.1. Класифікація облігацій в залежності від
емітентів
Державними облігаціями вважаються облігації, випущені від
імені держави в цілому або від імені окремого органу державної
влади.
Як правило, від імені держави в цілому облігації випускаються
Міністерством фінансів. Метою емісії цих облігацій є фінансування
загальнодержавних або бюджетних потреб.
Фінансування державних витрат через випуск цінних паперів,
зокрема державних облігацій, прийнято називати дефіцитним
фінансуванням. У цьому випадку держава одночасно виступає в
ролі боржника та кредитора. Державні облігації є важливим
елементом ринку позичкового капіталу. Їх випуски розміщуються в
основному серед кредитно-фінансових інститутів, торговопромислових корпорацій, населення та нерезидентів.
ЗА ЕМІТЕНТАМИ
Державні
облігації
Муніципальні
облігації
Інституційні
облігації
Ринок цінних паперів
56
Важливою метою випуску державних облігацій є збільшення
притоку іноземної валюти. Це сприяє зміцненню національної
грошової одиниці, оскільки мобілізовану в результаті випуску
облігацій інвалюту можна використовувати в експортно-імпортних
розрахунках. З цією метою держава не завжди повинна випускати
облігації зовнішнього займу чи облігації в іноземній валюті. Вона
може впливати на притік валюти шляхом встановлення відповідного
проценту на свої облігації, деноміновані в національній валюті.
Якщо процентна ставка по державних облігаціях вища від
процентної ставки по аналогічних цінних паперах інших країн, то
закордонні інвестори можуть надати їм перевагу з огляду на вищий
дохід. Для придбання таких облігацій закордонні інвестори змушені
придбати національну валюту країни, в якій випускаються
привабливі облігації, і розплачуватися нею за ці облігації.
Збільшення продажу національної валюти означає зростання
попиту на неї і спричиняє підвищення її ціни.
Випуск державних облігацій надає певний стримуючий вплив на
розвиток інфляційних процесів. Це пояснюється тим, що грошові
засоби, отримані від випуску державних облігацій, тимчасово
вилучаються з обороту, зменшуючи купівельний попит. Цього
можна досягнути тільки тоді, коли заощадження коштів і одержання
доходів від нього є більш вигідним, ніж витрачання цих коштів на
придбання товарів.
Державні облігації вважаються надійним видом цінних паперів,
так як держава гарантує виконання зобов’язань за ними всією
своєю “могутністю”. Інвестування грошей у такі цінні папери
вважається відносно безризиковим.
Державним облігаціям притаманний високий ступінь
визначеності. Державне управління є значною мірою стабільним і
послідовним, виключає виникнення ситуацій, що значно погіршили б
становище інвесторів.
Державні облігації є ліквідними. Їх можна легко купувати і
продавати у випадку необхідності, вони без обмежень приймаються
як засіб розрахунків.
Але разом з тим державні облігації є найменш доходними
цінними паперами. Процентні ставки по державних облігаціях є
нижчими від процентних ставок по інших боргових цінних паперах.
Процентна ставка по державних облігаціях виконує функцію
загальноринкового показника, на основі якого визначаються
процентні ставки по інших боргових цінних паперах. Якщо
відбувається підвищення процентних ставок по державних 
Розділ 3. Ринок облігацій
57
облігаціях, то автоматично зростають процентні ставки по цінних
паперах інших емітентів, і навпаки.
Місцеві облігації випускаються для забезпечення потреб
місцевих бюджетів, а також для фінансування різних місцевих
проектів. Емітентами цих облігацій є муніципальні органи всіх рівнів:
областей, районів, міст, графств, округів.
Місцеві облігації вважаються надійними і ліквідними. Їх випуск
дозволяє вирішити такі основні завдання: муніципальні органи
отримують необхідні фінансові ресурси, їм не треба
використовувати бюджетні кошти, а значить, збільшувати місцеві
податки; інвестори отримують надійні і ліквідні цінні папери, що
приносять певний дохід; місцеве населення отримує потрібні
об’єкти, користується їх товарами, роботами чи послугами.
У більшості випадків доходи від місцевих облігацій не
оподатковуються або оподатковуються за пільговою ставкою, що
робить їх привабливими для інвестування.
Інституційні облігації випускаються юридичними особами, що в
більшості випадків займаються підприємницькою діяльністю.
Основною метою випуску таких облігацій є прагнення отримати
грошові засоби, необхідні для фінансово-господарської діяльності.
За місцем реєстрації емітента та територією обігу облігації
поділяються на вітчизняні та іноземні. Якщо місце юридичної
реєстрації головного офіса емітента та територія, на якій
обертаються випущені ним облігації, знаходяться під юрисдикцією
однієї і тієї ж держави, то такі облігації вважаються вітчизняними;
якщо вони знаходяться під юрисдикцією різних держав, то облігації
є іноземними на усіх фондових ринках, крім вітчизняного.
Рис. 3.2. Класифікація облігацій в залежності від
виплати доходів
ЗА МЕТОДОМ ВИПЛАТИ ДОХОДІВ
Процентні
облігації
Дисконтні
облігації
Конвертовані
облігації
Цільові
облігації
Облігації з
плаваючою
ставкою
Облігації,
індексовані
відносно
ціни товару
Доходні
облігації
Облігації, що
дають право
на участь у
прибутках
Ринок цінних паперів
58
Процентні облігації – це облігації, за якими дохід виплачується
у виді проценту. Процент нараховується відповідно до номінальної
вартості конкретної облігації.
Процент – це винагорода, так звана премія власнику облігації.
Тому в зарубіжній літературі процент називають премією, а
процентні облігації – облігаціями з премією.
Емітент встановлює частоту виплати винагороди. Найбільш
поширеним є визначення проценту як річних.
Приклад. Якщо номінальна вартість облігації 100 гр.од., а
процент – 10% річних, то при разовій виплаті проценту власник
облігації отримає за рік процент 10%. Якщо умовами випуску
передбачена виплата винагороди два рази в рік, то власник
отримає дохід 5%+5%.
При випуску облігацій на строк менше одного року розміри
процентів також можуть визначатися в річних.
Приклад. Емітент випустив облігації із строком обігу 6 місяців.
Умовами випуску передбачений процент в розмірі 10% річних. Дохід
власника облігації визначається наступним чином:
= 5%
12 місяців
10%×6 місяців
Якщо облігації перебувають в обігу декілька років, то, як
правило, дохід виплачується у виді річного проценту. Слід
зауважити, що чим більший строк обігу облігацій, тим дорожчою є
вартість позичених коштів.
Дисконтними вважаються облігації, дохід по яких для їх
власника утворюється за рахунок різниці між ціною, за якою
облігація погашується емітентом, і ціною, за якою вона продається
емітентом. Дисконтні облігації зазвичай випускаються на нетривалі
строки.
Конвертовані – це облігації, за якими грошовий дохід їх
власнику не виплачується, а замість нього йому безкоштовно
видають нові види цінних паперів.
Цільові облігації випускаються у виді займів під відповідні
товари і послуги і дають право їх власнику на придбання цих 
Розділ 3. Ринок облігацій
59
товарів і послуг замість одержання доходу.
Облігації з плаваючою ставкою – це боргові інструменти,
дохід за якими змінюється в залежності від зміни ринкового курсу і
його періодично коректують таким чином, щоб його розмір
перевищував базову ставку.
Облігаціями, індексованими відносно ціни товару,
вважаються облігації, що випускаються з метою захисту від інфляції
і змінюються в залежності від зміни ціни на відповідний товар
(золото).
Доходні облігації – це такі облігації, дохід по яких виплачується
тільки у тому випадку, коли корпорація – емітент отримує прибуток.
Облігації, що дають право на участь в прибутках, - це
облігації, які окрім права на одержання гарантованого фіксованого
проценту дають ще право на участь в прибутках компанії-емітента.
Рис. 3.3. Класифікація облігацій в залежності від строків
погашення
Строковими вважаються облігації, випущені на конкретно
визначений строк, після настання якого емітент зобов’язується їх
погасити.
Облігації з правом дострокового погашення – це облігації,
за якими емітент має право на дострокове погашення боргу.
Безстрокові (вічні) облігації – це облігації, що випускаються
емітентом без взяття зобов’язань по їх погашенню. Такі облігації не
ЗА СТРОКАМИ ПОГАШЕННЯ
Короткострокові
облігації
Середньострокові
облігації
Довгострокові
облігації
Облігації з
правом
дострокового
погашення
Безстрокові
облігації
Ринок цінних паперів
60
можуть бути дисконтними, а тільки процентними, причому річний
процент має здатність змінюватися.
Рис. 3.4. Класифікація облігацій в залежності від
надійності
Забезпеченими називають облігації, за якими емітент гарантує
виконання своїх зобов’язань стосовно повернення основної суми
боргу і виплати доходів по ньому. Як правило, ці облігації
випускаються під заставу предметів нерухомості, майна корпорації,
ліквідних та доходних цінних паперів.
Рис. 3.5. Класифікація облігацій в залежності від
обмежень на їх обіг
Група облігацій з вільним обігом включає облігації, операції з
якими можна здійснювати без будь-яких обмежень.
Облігаціями з обмеженим обігом визнаються такі, умовами
випуску яких передбачені певні обмеження на здійснення операцій з
ними.
Облігації без права на обіг не можуть бути відчуженими від їх
власника.
ЗА СТУПЕНЕМ НАДІЙНОСТІ
Забезпечені
облігації
Незабезпечені
облігації
ЗА НАЯВНІСТЮ ОБМЕЖЕНЬ
НА ОБІГ
Облігації з
вільним обігом
Облігації з
обмеженим обігом
Облігації без
права на обіг
Розділ 3. Ринок облігацій
61
Рис. 3.6. Класифікація облігацій в залежності від ієрархії
вимог
Облігації з перевагою – це облігації, що мають перевагу в
порівнянні з іншими облігаціями, випущеними тією ж компанією.
Молодші облігації – це облігації, другорядні по відношенню до
облігацій інших випусків, які у випадку ліквідації емітента дають
менше прав на його активи і оплачуються після задоволення
претензій по інших емісіях.
Облігації високого рангу – це облігації, які у випадку існування
ієрархічності вимог мають переваги в порівнянні з іншими
облігаціями.
Старші облігації – це облігації, які мають переважне право на
активи позичальника у випадку його ліквідації.
3.4. Вартісна оцінка облігацій
Основними видами цін на облігації є номінальна, емісійна та
ринкова ціна.
Номінальна ціна облігації встановлюється емітентом і
визначається як розмір боргового зобов’язання, що надається
кожною облігацією її власнику. Для паперових облігацій номінальна
ціна вказується на їх бланках, для непаперових – це ціна, яку
номінально має одна облігація.
Емісійною вважається ціна, за якою облігації випускаються на
первинний ринок цінних паперів.
Ринкова ціна облігації – це ціна, яка складається під впливом
співвідношення пропозиції та попиту на ринку облігацій та
ЗА ІЄРАРХІЄЮ ВИМОГ
Облігації з
перевагою
Молодші
облігації
Облігації високого рангу
Старші
облігації
Ринок цінних паперів
62
альтернативних цінних паперів. Це офіційно проголошена ціна на
певний час на ринку щодо облігацій конкретних емітентів та
конкретних випусків.
Вартість облігацій залежить від грошового потоку, його
динаміки та ризику.
Виходячи з того, що прибутки підприємств збільшують ціну
активів, а ризик їх зменшує, можна стверджувати, що необхідними
умовами постійного зростання активів є наступні:
 активи повинні давати постійний грошовий дохід;
 дохід має зростати;
 ризик повинен бути контрольованим.
Враховуючи ризик, пов’язаний із впливом фактору часу,
майбутні платежі дисконтують. Якщо відомий термін і дисконтна
ставка, то, знаючи майбутню вартість грошових доходів, можна
визначити їх теперішню вартість (PV).
Дисконтна ставка – це процентна ставка, що застосовується
для майбутніх платежів з метою врахування ризику. Слід пам’ятати
що:
 доходи, які надійдуть пізніше, мають вищу дисконтну ставку;
 зниження рівня ризику зменшує дисконтну ставку;
 при зростанні процентних ставок на ринку дисконтні ставки
підвищуються.
Теперішня вартість майбутніх доходів визначається за
наступною формулою:
n
(1+ i)
V
PV = (3.1)
де V – сума доходу;
 і – дисконтна ставка;
 n – роки.
Приклад. Визначити теперішню вартість 1000 гр.од., якщо
рівень ризику 10%, а дохід надходитиме 4 роки.
= 683 (гр.од.)
(1+ 0,1)
1000
PV =
4
,
Розділ 3. Ринок облігацій
63
Для визначення теперішньої вартості облігації необхідно:
 обчислити теперішню вартість надходжень фіксованих
процентів;
 обчислити теперішню вартість номінальної ціни облігації;
 знайти суму теперішньої вартості номінальної ціни облігації та
теперішньої вартості процентів.
Приклад. Номінальна вартість облігації – 1000 гр.од., купонна
ставка - 10%, дисконтна ставка – 12%. Строк погашення облігації –
10 років. Теперішня вартість облігації визначається так:
7 8 9 10 10
2 3 4 5 6
(1+ 0,12)
1000
+
(1+ 0,12)
100
+
(1+ 0,12)
100
+
(1+ 0,12)
100
+
(1+ 0,12)
100
+
+
(1+ 0,12)
100
+
(1+ 0,12)
100
+
(1+ 0,12)
100
+
(1+ 0,12)
100
+
(1+ 0,12)
100
+
(1+ 0,12)
100
Цей розрахунок можна спростити на основі наступних
міркувань.
Оскільки власник процентної облігації отримує щорічно
фіксовані проценти, то грошовий потік цих надходжень утворює
фінансову ренту – ануїтет, теперішню вартість якої можна
визначити за формулою:
PVa = j×PVIFA (d,n), (3.2)
де
PVa – теперішня вартість ануїтету;
 j – річні проценти;
 PVIFA (d,n) – коефіцієнт зведення ануїтету;
 d – дисконтна ставка;
 n – число періодів нарахування процентів.
Дисконтована номінальна вартість облігації містить дисконтний
множник PVIFA (d,n). Тому загальну формулу визначення
теперішньої вартості облігації можна записати таким чином:
= j×PVIFA (d,n) +N×PVIF (d,n) обліг. V (3.3)
Ринок цінних паперів
64
Множники
PVIFA (d,n)
та
PVIF (d,n)
можна знайти у
таблицях з фінансових розрахунків складних процентів.
Обчислюємо теперішню вартість облігації, виходячи з даних
попереднього прикладу:
V = 100×5,65 +1000×0,322 = 887 (гр.од.)
Аналізуючи вибір облігації для інвестиційного портфеля,
інвестор повинен відслідкувати різноманітні фактори ризику з
метою визначення спроможності уряду або компанії, які випускають
облігації, сплатити проценти і повернути номінал до дати
погашення.
Аналіз якості облігацій передбачає детальне вивчення:
 фінансово-економічного стану компанії-емітента;
 фінансових ресурсів компанії і потенціалу одержання доходу;
 якості фінансового менеджменту.
Інвестор повинен ретельно ознайомитися з характером
діяльності компанії-емітента, видами її товарів або послуг,
перспективами подальшого росту. Потрібно переконатись, що
величина активів компанії є достатньою для виконання нею своїх
зобов’язань, виявити, чи управління компанією буде спроможним
підтримувати стійкий фінансовий стан і забезпечувати стабільний
потенціал доходності.
3.5. Доходність облігацій
Джерелом доходу для власника облігацій є проценти (для
процентних облігацій) і дисконт (різниця між ціною придбання та
ринковою ціною облігації або її номіналом).
Купівля облігацій відбувається за ціною:
 номінальною;
 нижчою від номіналу (купівля з дисконтом);
 вищою від номіналу (купівля з премією).
Із дисконтом продаються облігації з низькою процентною
ставкою, з премією – з високою процентною ставкою.
Як уже зазначалось, ринкова ціна облігації визначається 
Розділ 3. Ринок облігацій
65
співвідношенням попиту і пропозиції, які залежать від доходності
облігацій, рівня позичкового проценту, міри прибутковості
альтернативних вкладень грошових засобів.
Якщо на ринку цінних паперів пропонуються облігації різних
компаній з однаковим номіналом, то більшим буде попит на
облігації з вищою процентною ставкою, які можуть продаватися з
премією. Ціна ж облігацій з меншою процентною ставкою впаде
нижче від номінального рівня.
Така зміна ринкових цін облігацій дає змогу отримати дохід від
їх продажу.
Розмір проценту, що періодично сплачується за процентними
облігаціями і який позначено на облігаційному сертифікаті,
називається купонною ставкою.
Дохід за процентними ставками облігацій виплачується на
визначену дату, періодично (щоквартально, за півріччя, за рік).
Приклад: Якщо номінал облігації 1000 гр.од., а річна норма
проценту 10%, то наприкінці року власник отримає дохід у сумі 100
гр.од., або щопівріччя – 50 гр.од.
Для розрахунку загального доходу за процентними облігаціями
за кілька років використовується формула складних процентів:
n =N×(1+i) обліг. FV , (3.4)
де
обліг .
FV – вартість облігації разом з процентами за n
періодів;
 N – номінальна вартість облігації;
 і – норма проценту (річна ставка складних процентів);
 n – число періодів нарахування процентів.
Якщо номінальна вартість однієї облігації одна грошова
одиниця (1 гр.од.), то величина доходу від процентів (d)
визначається за формулою:
d = (1+ i) - 1
n
 (3.5)
Вираз
(1+ i) = FVIF (i,n) n
– множник нарощення складних
процентів, значення якого можна знайти у спеціальних таблицях 
Ринок цінних паперів
66
фінансових розрахунків, що значно спрощує визначення суми
доходу.
Дохід (D) за облігаціями з номінальною ціною (N) можна
обчислити за формулою:
D = N×d (3.6)
Приклад. На початку 1995 року куплена 10-процентна облігація
номіналом 1000 гр.од за ринковою ціною 1200 гр.од. При купівлі
облігації сплачено 2% комісійних. Дата погашення облігації – 2002
рік. На початку 1999 року облігація продана за ринковою ціною 1600
гр.од. Комісійні під час продажу склали 2% від номінальної вартості
облігації.
Дохід власника облігації від володіння нею та від операції
купівлі-продажу розраховується в такому порядку:
Затрати при купівлі облігації:
1200 + 1200 х 0,02 = 1224 (гр.од.)
Виручка від продажу облігації:
1600 - 1600 х 0,02 = 1568 (гр.од.)
Дохід інвестора від операції купівлі-продажу:
1568 - 1224 = 344 (гр.од.)
Значення множника нарощення d:
(1 + 0,1)4
– 1 = 0,4641
Дохід інвестора від володіння облігацією:
1000 х 0,4641 = 464,1 (гр.од.)
Сумарний дохід інвестора:
344 + 464,1 = 808,1 (гр.од.)
Інвестування в облігації дає право на отримання таких видів
доходу:
 номінального;
 поточного;
 доходу до дати погашення;
 доходу до дати викупу;
 реалізованого прибутку.
Номінальний дохід – це проценти за облігацією або очікувана
норма прибутку, що базується на номінальній вартості облігації.
Розділ 3. Ринок облігацій
67
Поточний дохід характеризує співвідношення між процентним
доходом по облігації і поточною ринковою ціною облігації.
Приклад: Номінальна вартість облігації – 1000 гр.од., її поточна
ринкова ціна – 800 гр.од. Облігація дає право її власнику отримати
дохід у розмірі 12% річних.
Поточний дохід по облігації визначається так:
×100% = 15%
800
120
Для прийняття інвестиційних рішень важливе значення має
розрахунок доходу до дати погашення облігації, доходу до дати
викупу облігації, реалізованого прибутку.
Дохід до дати погашення є зовнішньою нормою прибутку, що
визначається як відношення ціни, за яку придбана облігація, до
майбутнього потоку виплат процентів і номіналу.
Розрахунок доходу до дати погашення здійснюється за
формулою:
×100%,
2
N+P
n
N- P
j+
Dпог.
= (3.7)
де
Dпог.
. – дохід до дати погашення;
N – номінальна вартість облігації;
Р – поточна ціна облігації;
j – щорічний процент по облігації;
n – число років до дати погашення.
Приклад. Якщо номінальна вартість облігації складає 1000
гр.од., строк погашення облігації – 8 років, її поточна ціна – 800
гр.од., процентна ставка – 12%, то дохід до дати погашення
облігації визначається так:
×100% = 16,11%
2
1000 + 800
8
1000 - 800
120 +
Dпог
=
Ринок цінних паперів
68
Умовами випуску деяких облігацій компанії-емітенту надається
право на їх достроковий викуп. Ціна, за якою компанія може
викупити облігації, дорівнює сумі номінальної вартості облігації і
попередньої премії. Попередня премія визначається як процентний
дохід по облігації за один рік.
Дохід до дати викупу розраховується за формулою:
×100%,
2
C +P
n
C-P
j+
D =
с
вик.
 (3.8)
де
Dвик.
– дохід до дати викупу;
С – ціна викупу облігації (номінальна вартість плюс процент
за один рік);
Р – поточна ціна облігації;
j – щорічний процент по облігації;
nс – число років до першої дати викупу.
Приклад. Номінальна вартість 12-процентної облігації складає
1000 гр.од., ринкова ціна – 800 гр.од. До першої дати викупу
залишилось 4 роки. Дохід до дати викупу облігації можна визначити
наступним чином:
×100% = 20,83%
2
1120+ 800
4
1120- 800
120+
Dвик.
=
Реалізований прибуток дає змогу оцінити норми доходу
інвестора при різних стратегіях купівлі і продажу облігацій. Адже
часто період володіння облігацією менший, ніж число років до дати
погашення.
Реалізований прибуток обчислюється за формулою:
×100%,
2
S +P
n
S - P
j +
R =
p
 (3.9)
де
R – реалізований прибуток;
S – майбутня ціна продажу облігації; 
Розділ 3. Ринок облігацій
69
Р – поточна ціна облігації;
np – період володіння облігацією в роках.
Приклад. Інвестор придбав 12-процентну облігацію номіналом
1000 гр.од. за 800 гр.од. Строк погашення облігації – 10 років. Через
3 роки ціна на облігацію підвищилась до 900 гр.од. Реалізований
прибуток дорівнює:
×100% = 18,04%
2
900 + 800
3
900 - 800
120 +
R =
Потрібно зауважити, що розрахунки доходу до дати погашення,
доходу до дати викупу та реалізованого прибутку мають
приблизний характер.
Основні поняття і терміни: облігації як боргові цінні папери,
державні облігації, муніципальні облігації, інституційні облігації,
процентні облігації, дисконтні облігації, конвертовані облігації,
цільові облігації, строкові облігації, безстрокові облігації,
забезпечені облігації, номінальна ціна облігації, емісійна ціна
облігації, ринкова ціна облігації, купонна ставка, номінальний дохід,
поточний дохід, дохід до дати погашення, дохід до дати викупу,
реалізований прибуток.
Питання для самоконтролю
1. Дайте визначення облігацій як боргових цінних паперів.
2. Які права і обов’язки мають емітенти і власники облігацій?
3. Охарактеризуйте поділ облігацій за емітентами.
4. Поясніть, чому державні облігації вважаються надійними та
ліквідними цінними паперами.
5. Як різняться облігації за методом виплати доходів?
6. Чому окремі види облігацій вважаються забезпеченими?
7. Наведіть класифікацію облігацій за ознакою ієрархії вимог.
8. Назвіть види вартісної оцінки облігацій.
9. Як визначається теперішня вартість облігації?
10. Дайте характеристику основних видів доходу від облігацій.
Ринок цінних паперів
70
Тести до розділу 3
Знайдіть правильну відповідь (одну або кілька)
Тест 3.1. Власник облігації:
А. Є співвласником компанії-емітента.
Б. Є кредитором компанії-емітента.
В. Є боржником компанії-емітента.
Тест 3.2. У випадку, коли купонна ставка перевищує доходи за
альтернативними цінними паперами, облігація продається:
А. З премією.
Б. З дисконтом.
В. За ринковою ціною.
Г. За номінальною ціною.
Тест 3.3. Рішення про випуск облігацій державної позики
приймається:
А. Національним банком України.
Б. Кабінетом Міністрів України.
В. Міністерством фінансів України.
Тест 3.4. Поточний дохід від облігації визначається як:
А. Фіксований процент від номінальної вартості облігації.
Б. Різниця між ціною придбання і ціною погашення облігації.
В. Відношення процентного доходу за облігацією до поточної
ринкової ціни облігації.
Г. Відношення номінальної ціни облігації до її поточної ринкової
ціни.
Тест 3.5. За методом виплати доходів облігації поділяють на:
А. Процентні.
Б. Місцеві.
В. Дисконтні.
Г. Вітчизняні.
Д. Забезпечені.
Розділ 3. Ринок облігацій
71
Тест 3.6. Забезпеченою називається облігація:
А. Випущена під заставу майна, активів корпорації, ліквідних
цінних паперів.
Б. Яка може обмінюватися на прості чи привілейовані акції
компанії-емітента.
В. Яка постійно приносить високий дохід.
Тест 3.7. Емітент не зобов’язаний повертати суму боргу за:
А. Дисконтними облігаціями.
Б. Конвертованими облігаціями.
В. Безстроковими облігаціями.
Тест 3.8. Власник облігації має право на:
А. Повернення суми грошей, наданих в борг емітенту.
Б. Одержання винагороди за надані у борг кошти.
В. Одержання частини майна емітента у випадку його ліквідації.
Тест 3.9. Ринкова ціна облігації залежить від наступних
факторів:
А. Строку обігу.
Б. Рівня купонної ставки.
В. Доходності альтернативних цінних паперів.
Тест 3.10. Для розрахунку теперішньої вартості облігації
потрібно знати:
А. Номінальну ціну облігації.
Б. Емісійну ціну облігації.
В. Річні проценти.
Г. Дисконтну ставку.
Д. Строк обігу облігації.
Ринок цінних паперів
72
Задачі до розділу 3
Задача 3.1. Облігація номіналом 500 гр.од. і купонною ставкою
10% річних має строк обігу 8 років. Якою буде її поточна ціна, якщо
ринкова норма прибутку: а) 8%; б) 12%?
Задача 3.2. Компанія випустила 5–річну облігацію з номінальною ціною 1000 гр.од. та з купонною ставкою 10%. Проценти
сплачуються щорічно; дисконтна ставка для подібних облігацій –
12%. Визначити ринкову вартість облігації.
Задача 3.3. Ринкова ціна облігації з номінальною вартістю 900
гр. од. і річною купонною ставкою 5% складає 98% від номіналу.
Визначити дохід до дати погашення, якщо облігація має строк обігу
8 років.
Задача 3.4. Яким буде поточний дохід облігації з купонною
ставкою 8%, номінальною ціною 800 гр. од., якщо її ринкова ціна
дорівнює 950 гр.од.?
Задача 3.5. Визначити теперішню вартість облігації, якщо її
купонна ставка складає 10%, річна сума доходу – 120 гр. од. Строк
обігу облігації – 5 років, дисконтна ставка на ринку – 12%.
 Розділ 4. Ринок векселів
73
Розділ 4
Ринок векселів
4.1. Економічний зміст, види та функції
векселів
Векселем вважається письмове боргове зобов’язання
встановленої форми, що дає його власнику (векселедержателю)
право вимагати від боржника (векселедавця) сплати зазначеної у
векселі суми грошей у вказаний строк.
Вперше векселі з’явились в обігу в середині XII століття в Італії.
А вексельне законодавство у європейських державах було
сформоване в XVII столітті. У 1729 році Вексельним статутом
офіційно було введено вексельний обіг в Російській імперії.
Вексельний обіг в нашій країні був поширеним у період НЕПу.
Та в зв’язку з відміною у 30-тих роках комерційного кредиту та
заміною його прямим банківським кредитуванням він був
припинений, хоча юридично векселі збереглися і використовувалися у зовнішній торгівлі.
Згідно Закону України „Про цінні папери і фондову біржу”,
Постанови Верховної Ради України від 17 червня 1992 р. „Про застосування векселів у господарському обороті України” в нашій
державі був запроваджений вексельний обіг, що передбачає
використання простих і переказних векселів відповідно до
Женевської конвенції 1930 року.
Простий вексель являє собою борговий цінний папір, що
містить просту, нічим не обумовлену обіцянку векселедавця
виплатити векселедержателеві певну суму грошей при настанні
певного строку.
Прості векселі бувають іменними та на пред’явника.
У простому іменному векселі вказується, кому саме
векселедавець зобов’язується виплатити гроші.
У простому векселі на пред’явника ім’я векселедержателя не
вказується.
Переказний вексель являє собою борговий цінний папір, що
містить нічим не обумовлене письмове розпорядження кредитора,
адресоване боржнику, про те, щоб останній виплатив за 
Ринок цінних паперів
74
пред’явленням або в день, вказаний у векселі, певну суму грошей
певній особі, або за наказом останньої, або пред’явнику векселя.
Простий вексель виписується та підписується боржником.
Переказний вексель (тратта) виписується та підписується
кредитором (трасантом) і є пропозицією боржнику (трасату) про
сплату у зазначений строк певної суми грошей іншій особі
(ремітенту).
Основні реквізити векселів зазначені у таблиці 4.1.
Таблиця 4.1
Реквізити векселів
Вид векселя
простий переказний
1. Найменування - "вексель" √ √
2. Звичайна і нічим не обумовлена
обіцянка сплатити визначену суму
грошей
√
3. Звичайна і нічим не обумовлена
пропозиція сплатити певну суму
грошей
√
4. Термін платежу √ √
5. Місце, в якому повинен відбутися
платіж √ √
6. Найменування того, кому або за
наказом кого повинен відбутися
платіж
√ √
7. Найменування платника √
8. Дата і місце складання векселя √ √
9. Підпис того, хто видає документ
(векселедавця) √ √
Вексельний документ, у якому відсутній будь-який із вказаних
реквізитів, не має юридичної сили, за винятком таких випадків:
 вексель, термін платежу за яким не вказано, розглядається як 
 Розділ 4. Ринок векселів
75
такий, що підлягає оплаті за пред’явленням;
 за відсутності особливої позначки місце, вказане поруч з
найменуванням платника (місце складання документа – для
простого векселя), вважається місцем платежу і одночасно місцем
проживанням платника (векселедавця – для простого векселя);
 переказний вексель, у якому не вказане місце його
складання, вважається підписаним у місці, позначеному поруч з
найменуванням векселедавця.
Вексель може мати наступні терміни платежу:
 термін „на визначений день”;
 термін „в певний час після складання векселя” – α dato;
 термін „після пред’явлення”;
 термін „на визначений час після пред’явлення” – α viso.
В залежності від мети і характеру операцій, які лежать в основі
випуску векселів, розрізняють наступні їх види.
Комерційний вексель – це документ, що засвідчує купівлю–
продаж товарів у кредит, коли покупець не володіє в момент купівлі
необхідною сумою грошей, і пропонує продавцеві замість грошей
інший платіжний засіб – вексель.
Фінансовий вексель призначений не для оплати
заборгованості, а для мобілізації грошових коштів,
використовується при видачі позик у грошовій формі.
Вексель, в основі якого немає реального переміщення ні
товарів, ні грошей, вважається фіктивним.
„Дружній” – це вексель, що виписується, коли
кредитоспроможне підприємство здійснює фіктивну операцію з
некредитоспроможним про придбання у нього товарів, виконання
ним робіт або надання послуг. В основі цієї операції немає
реального переміщення товарів, грошей або іншого еквівалента.
„Дружній” вексель виписується з метою надання
неплатоспроможному підприємству можливості отримати в банку
позику шляхом дисконтування векселя або його застави.
„Зустрічним” називається вексель, що слідує із „дружнього”,
коли неплатоспроможний партнер у свою чергу виписує вексель з
метою гарантії оплати за „дружнім” векселем.
„Бронзовий” – це вексель, отримувач якого не знає про його
фіктивність або неплатоспроможність емітента.
Ринок цінних паперів
76
Основними функціями векселів є наступні:
 Векселі є грошовими документами, які засвідчують наявність
відносин безумовної заборгованості.
 Векселі виступають засобом кредитування, оскільки між
датою виписки векселя і датою його погашення завжди існує певний
період часу, протягом якого мають місце відносини заборгованості.
 Векселі можуть бути предметом застави.
4.2. Характеристика обігу векселів
Простий вексель виписується боржником і містить безумовне
зобов’язання сплатити у певний строк певну суму грошей
кредитору.
Наприклад, організація „А” поставляє товар організації „Б”, в
якої немає грошей, щоб оплатити вартість товару. У цьому випадку
за домовленістю сторін організація „Б” виписує простий вексель на
ім’я організації „А” або на пред’явника і передає цей вексель
організації „А”. Згідно з векселем організація „Б” зобов’язується
сплатити організації „А” у певний строк певну суму грошей. При
цьому сума, вказана у простому векселі, складається з двох частин:
 вартості поставленого товару;
 вартості згоди організації „А” на відстрочку у сплаті.
1 – видача векселя;
2 – пред’явлення векселя до платежу;
3 – погашення векселя;
4 – вручення погашеного векселя (з розпискою про одержання
платежу).
Рис. 4.1. Схема простого вексельного обігу з
використанням простого векселя
Векселедавець „Б” Векселедержатель „А”
1
2
3
4
 Розділ 4. Ринок векселів
77
Переказний вексель виписується кредитором і передається
особі, зазначеній у векселі, або особі, яка буде виступати
пред’явником векселя. Ця особа є першим векселедержателем або
ремітентом.
Наприклад, організація „А” поставляє товар організації „Б”.
Припустимо, що існує також організація „В”, по відношенню до якої
організація „А” є боржником тієї ж суми, на яку організація „Б” є
боржником по відношенню до організації „А”. Тому організація „А”
одночасно із поставкою товару для організації „Б” виписує
переказний вексель, у якому зазначає суму, строк оплати та
найменування організації „В”, якій організація „Б” повинна сплатити
кошти. Організація-боржник „Б” дає згоду на сплату за векселем
(здійснює акцептування векселя). Після настання вказаного у
векселі строку організація „Б” виконує обов’язок щодо сплати
зазначеної суми векселедержателеві „В”. Цим самим вона виконує
свої зобов’язання по відношенню до організації „А”.
Нижче наводиться схема обігу переказного векселя.
1 – видача векселя;
2 – пред’явлення векселя до акцепту;
3 – підтвердження згоди сплатити за векселем;
4 – пред’явлення векселя до платежу;
5 – погашення векселя;
6 – вручення погашеного векселя (з розпискою про одержання
платежу).
Рис. 4.2. Схема простого вексельного обігу з
використанням переказного векселя
Векселедавець
(трасант) “А” 1
2
4
5
Векселедержатель
(ремітент) “В”
Платник
(трасат) “Б”
3
6
Ринок цінних паперів
78
Індосамент — це передача векселя іншій особі за допомогою
передавального напису на зворотній стороні векселя або на
приєднаному до нього аркуші паперу (алонж).
Передачу векселя підписує індосант – надписувач векселя.
Індосант може заборонити новий індосамент. У такому разі він
не несе відповідальності перед тими особами, на користь яких
вексель був після цього індосований.
Індосамент переносить всі права, що випливають з векселя.
Індосамент повинен бути простим і нічим не обумовленим.
Виділяють іменний і бланковий індосамент.
Іменний індосамент може бути здійснений на користь
платника, незалежно від того, чи акцептував він вексель, чи ні, або
на користь будь–якої зобов’язаної за векселем особи. Ці особи теж
можуть індосувати вексель.
Бланковий індосамент не містить найменування особи, на
користь якої він зроблений. Він може складатися з одного підпису
індосанта.
Індосамент на пред’явника також має силу бланкового
індосамента.
Індосамент виконує наступні функції:
 Передача правових повноважень. Особа, яка придбала
вексель, отримує правове підтвердження володіння ним.
 Гарантійна функція. Всі індосанти (а їх за одним векселем
може бути декілька) несуть разом з векселедавцем та акцептантом
солідарну відповідальність за платіж згідно векселя.
Акцепт — це прийняття векселя до платежу, виражене
письмово на лицевій стороні векселя переважно упоперек тексту
словами „акцептований” або „прийнятий до платежу”, із
зазначенням підпису особи, яка приймає вексель до платежу
(акцептанта).
Простий підпис платника, зроблений на лицевій стороні
векселя, має силу акцепту.
Акцепт має бути простим і нічим не обумовленим. Акцептант
може дати згоду повністю сплатити вексельну суму, а може
обмежитись частиною суми.
Платник через акцепт бере зобов’язання оплатити вексель в
строк.
Аваль — це вексельне поручительство особи (аваліста), яка
бере на себе відповідальність за платіж за векселем. Це
поручительство дається третьою особою або навіть однією з осіб, 
 Розділ 4. Ринок векселів
79
що підписали вексель.
Аваль дається на векселі або на додатковому аркуші. Він
виражається словами „вважати за аваль” або іншим подібним
формулюванням, і повинен бути підписаним авалістом. Підпис
аваліста означає, що гарант бере на себе відповідальність за
вексельними зобов’язаннями, якщо боржник чи індосант будуть
неспроможними їх виконати.
У разі відсутності вказівки, за кого виданий аваль, останній
вважається виданим за векселедавця.
Протест за векселем —це офіційний документ, оформлений
на спеціальному аркуші, в якому зазначене відповідно невиконане
зобов’язання за векселем.
Протест за векселем має місце у випадку, коли боржник, який
повинен погасити вексель, відмовляється це зробити. Оскільки
вексельні відносини є відносинами безумовними, тобто такими, при
яких боржник повинен погасити заборгованість незалежно від будь–
яких умов, то для того, щоб примусити його виконати вексельні
зобов’язання, існує інститут протесту векселів.
Протест виконується нотаріусами. Після пред’явлення векселя
до погашення у випадку, коли боржник відмовляється його
погасити, векселедержатель повинен у встановлені законодавством
строки звернутися до нотаріуса із заявою стосовно засвідчення
факту відмови боржника виконати свої грошові зобов’язання за
векселем. Засвідчувальний напис нотаріуса, здійснений по
відношенню до векселя, і являє собою опротестування векселя.
4.3. Операції банків з векселями
У зв’язку із впровадженням у господарську практику
вексельного обігу банки мають можливість здійснювати з векселями
ряд кредитних та комерційних операцій.
Дисконтування векселя передбачає придбання банком у
векселедержателя прав за векселем шляхом оплати цього векселя
до настання строку платежу за ним.
Мета банківської операції дисконтування векселя полягає в
одержанні доходу у виді різниці між вартістю, за якою вексель
дисконтується, і вартістю його погашення.
Ринок цінних паперів
80
Схема дисконтування векселя
1 – пред’явлення документів для розгляду питання про дисконтування векселя;
2 – видача розписки про отримання векселя;
3 – юридична та економічна експертиза векселя;
4 – повернення векселя з розпискою векселедержателя, якщо
прийнято рішення про відмову в дисконтуванні;
5 – укладення договору про дисконтування векселя;
6 – оформлення передавального напису на векселі;
7 – підписання акту прийому–передачі векселя;
8 – оплата дисконтної вартості векселя;
9 – реєстрація векселя в Книзі обліку дисконтованих векселів;
10 – передача векселя в касу на зберігання;
11 – пред’явлення векселя до платежу;
12 – підписання акту пред’явлення векселя до платежу;
13 – оплата вексельної суми;
14 – повернення векселя з позначкою про погашення.
Усі операції з дисконтування векселів здійснюються банком на
основі договору, що визначає порядок і умови придбання банком
прав за векселем шляхом його оплати до настання строку платежу.
Задля зменшення банківських ризиків банки, як правило,
Векселедержатель
6
Банк
Платник
за векселем
1
3 9 10
2
4
5
7
11 12 13 14
8
 Розділ 4. Ринок векселів
81
відмовляються дисконтувати:
 векселі з терміном платежу більше трьох місяців з моменту
дисконтування;
 неавальовані векселі;
 векселі із строком платежу після пред’явлення, якщо не
визначений строк для пред’явлення;
 векселі тих юридичних осіб, що мали за останній рік
опротестовані векселі;
 векселі тих векселедержателів, розрахунковий рахунок яких
відкритий в іншому банку.
Пред’явник векселя на дисконтування повинен надати банку
документ, що підтверджує товарний характер векселя. Це може
бути товарно–транспортна накладна, виписана постачальником, на
адресу якого оформляється вексель, або договір між
постачальником і векселедавцем про купівлю–продаж товару з
доданням складської довідки, що підтверджує наявність товару на
складі.
У банку здійснюється юридична та економічна експертиза
векселя.
Юридична експертиза передбачає перевірку дійсності
вексельного бланку, правильності заповнення у векселі всіх
реквізитів відповідно Положенню про простий і переказний вексель,
безперервності індосаментного ряду і законності володіння
векселем.
Економічна експертиза передбачає розрахунок вартості, за
якою вексель може бути дисконтований, оцінку платоспроможності
платника за векселем.
Різниця між сумою, яку банк виплачує, дисконтуючи вексель, і
сумою, яку він отримує при погашенні векселя, називається
дисконтом.
Сума дисконту визначається на основі величини процентної
ставки обліку векселів. При встановленні процентної ставки у
кожному конкретному випадку беруться до уваги наступні фактори:
 мінімальний рівень процентної ставки обліку, що
визначається Правлінням банку;
 рівень ризику;
 кон’юнктура ринку капіталів;
 термін між датою дисконтування векселя і строком його 
Ринок цінних паперів
82
погашення;
 кількість передавальних написів;
 наявність поручительства (авалю).
Нарахування суми дисконту здійснюється за формулою:
360×100
H×T×П
C =
де С – сума дисконту;
Н – номінальна вартість векселя;
Т – термін в днях від дня дисконтування до дня платежу
(включно);
П – процентна ставка обліку векселів.
Приклад. Номінальна вартість векселя – 5000 гр.од., термін від
дня дисконтування до дня платежу (включно) – 35 днів; процентна
ставка обліку векселя – 15%.
Дисконтна сума (С):
= 73(гр.од.) 360×100
5000×35×15
C =
Ціна векселя (ЦВ):
ЦВ = 5000-73 =4927(гр.од.)
У даній ситуації комерційний банк:
▪ виплатить пред’явнику векселя суму 4927 гр.од;
▪ прийме в рахунок свого доходу суму дисконту 73 гр.од.
Доміциляцією називається прийняття банком від імені
поручителя векселя до платежу і його оплата за рахунок
поручителя, який може бути векселедавцем або акцептантом
векселя.
Мета доміциляції – одержання банком доходу у виді комісійної
винагороди за надання клієнтам даної послуги.
Банк погоджується взяти вексель на доміциляцію тільки в тому
випадку, коли платник попередньо вніс йому вексельну суму або
має в банку на своєму розрахунковому рахунку суму коштів,
достатню для оплати векселя.
, (4.1)
 Розділ 4. Ринок векселів
83
Схема доміциляції векселя
1 – пред’явлення документів для розгляду питання про
доміциляцію векселя;
2 – укладення договору про доміциляцію векселя;
3 – оплата комісійної винагороди;
4 – видача векселя з позначкою про місце платежу;
5 – реєстрація векселя в Книзі обліку доміцильованих векселів;
6 – пред’явлення векселя до платежу;
7 – підписання акту пред’явлення векселя до платежу;
8 – оплата вексельної суми за рахунок платника.
Інкасування векселя – це прийняття банком доручення
векселедержателя пред’явити вексель до платежу, одержати
відповідну суму за векселем у певний строк на користь
векселедержателя.
Метою інкасування векселя є одержання банком доходу у виді
комісійної винагороди за надання клієнтам даної послуги.
Банк приймає на інкасування векселі виключно від осіб, які
обслуговуються в даній установі банку.
Не рекомендується приймати на інкасування векселі:
неакцептовані переказні, із строком платежу менше 10 днів з
моменту прийняття на інкасо.
Б
А
Н
К
1
3
5
2
8
7
6
Векселедержатель
4
Платник за векселем 
Ринок цінних паперів
84
Схема інкасування векселя
1 – пред’явлення документів для розгляду питання про
інкасування векселя;
2 – видача розписки про одержання векселя;
3 – повернення векселя для оформлення індосаменту або у
випадку прийняття рішення про відмову в інкасуванні;
4 – укладення договору про прийняття векселя на інкасо;
5 – оформлення поручительського індосаменту векселя;
6 – підписання акту прийому–передачі векселя;
7 – реєстрація векселя в Книзі обліку інкасованих векселів;
8 – пред’явлення векселя до платежу;
9 – підписання акту пред’явлення векселя до платежу;
10 – погашення векселя;
11 – перерахування платежу за векселем;
12 – виплата комісійної винагороди.
Аваль – це надання банком поручительства за вексельним
зобов’язанням.
Мета авалю векселів полягає в одержанні банком доходу у виді
комісійної винагороди за надання даної послуги.
Векселедержатель
5
Банк
Платник
за векселем
1
7
2
3
4
6
8 10
11
12
9
 Розділ 4. Ринок векселів
85
Схема надання авалю за вексельним зобов’язанням
1 – пред’явлення документів для надання авалю;
2 – видача розписки про одержання векселя;
3 – юридична та економічна експертиза векселя;
4 – повернення векселя, якщо прийнято рішення про відмову в
наданні авалю;
5 – укладення договору про надання авалю;
6 – виплата комісійної винагороди;
7 – оформлення поручительства за вексельним зобов’язанням;
8 – надання векселя з позначкою про поручительство;
9 – аналітичний облік наданого поручительства за векселем;
10 – пред’явлення векселя до платежу;
11 – підписання акту пред’явлення векселя до платежу;
12 – неплатіж за векселем;
13 – опротестування неплатежу за векселем;
14 – оплата вексельного зобов’язання в порядку
поручительства;
15 – пред’явлення вимоги в порядку регресу про платіж за
векселем;
16 – погашення суми, визначеної зобов’язанням за простроченим векселем.
Б
А
Н
К
1
4
3
2
16
7
6
Векселедержатель
13
Векселедавець 5
15
9
8
10 11 12
14
Ринок цінних паперів
86
Аваль надається тільки по простих чи переказних векселях,
виписаних за поставлену продукцію, виконані роботи, надані
послуги.
Банк не погоджується надавати аваль за векселями тих осіб,
векселі яких опротестовувались за останній рік, які мають
прострочені кредитні зобов’язання, до яких банком були пред’явлені
штрафні санкції.
Банк як аваліст вважається солідарно зобов’язаним за
векселем нарівні із всіма особами, що підписали вексель. Якщо
платник за векселем у встановлений строк не виплачує вексельну
суму, то банк здійснює платіж за векселем за рахунок власних
коштів. При цьому банк має право безакцептно списати всю суму
заборгованості із розрахункового рахунку особи, за яку він
поручився.
Кредитування під заставу векселів передбачає забезпечення
повернення кредиту, при якому банк-кредитор при невиконанні
позичальником зобов’язань по поверненню кредиту і (або) несплаті
процентів за користування ним має право задовольнити свої вимоги
із вартості заставлених векселів.
Метою даної операції є забезпечення повернення кредитів і
зменшення втрат банку.
Схема надання кредиту під заставу векселів
1 – пред’явлення документів для розгляду питання про надання
кредиту, забезпеченого векселями;
2 – видача розписки про одержання векселів;
3 – юридична та економічна експертиза векселів;
4 – повернення векселів, якщо прийнято рішення про відмову у
наданні кредиту;
5 – укладення договору про надання кредиту під заставу
Банк
1
4
2
9
7
Позичальник 6
5
8
10
3
 Розділ 4. Ринок векселів
87
векселів;
6 – оформлення заставного індосаменту векселів;
7 – підписання акту прийому–передачі векселів;
8 – надання кредиту;
9 – неповернення кредиту або процентів за користування ним ;
10 – повернення кредиту і процентів за ним із суми
заставлених векселів.
Вартість заставлених векселів повинна бути достатньою для
погашення кредиту, процентів за користування ним, неустойки,
передбаченої кредитним договором (з розрахунку десятиденної
прострочки повернення кредиту), та відшкодування витрат,
пов’язаних із пред’явленням векселя до платежу. Ця вартість
повинна перевищувати суму вимог не менше, ніж на 30%.
Позичальник обов’язково повинен пред’явити банку коротку
характеристику кредитованої операції і розрахунок економічної
ефективності від її здійснення.
Кредит не рекомендується надавати під заставу:
неакцептованих переказних векселів; векселів із строком платежу
меншим від строку повернення кредиту; векселів тих осіб, що мали
опротестовані векселі за останній рік.
Купівля банківського векселя – це придбання банком
вексельних прав за векселем, емітованим іншим банком.
Метою купівлі банківського векселя є підвищення ефективності
операцій на ринку міжбанківського кредиту.
Схема купівлі банківського векселя
1 – пред’явлення документів для розгляду питання про купівлю
векселя;
2 – укладення договору про купівлю векселя;
Банк-ремітент
1
3
2
8
6
5
Банк-емітент
4
7
Ринок цінних паперів
88
3 – перерахування вексельної суми;
4 – видача векселя;
5 – пред’явлення векселя до платежу;
6 – підписання акту пред’явлення векселя до платежу;
7 – погашення векселя і процентів по ньому;
8 – повернення векселя.
Операції щодо купівлі банківського векселя здійснюються на
основі договору, укладеного між банком-ремітентом (кредитором) і
банком-емітентом (позичальником). Основою для укладення
договору є висновки про фінансовий стан векселедавця та
наявність тимчасово вільних кредитних ресурсів.
Основні поняття і терміни: простий вексель, переказний
вексель, комерційний вексель, фінансовий вексель, векселедавець,
векселедержатель, індосамент векселя, іменний індосамент,
бланковий індосамент, акцепт векселя, аваль векселя, протест за
векселем, дисконтування векселя, доміциляція векселя,
інкасування векселя, кредитування під заставу векселів.
Питання для самоконтролю
1. Дайте коротку історичну довідку запровадження вексельного обігу.
2. Розкрийте економічний зміст простого векселя.
3. Як здійснюється обіг переказного векселя?
4. Які терміни платежу може мати вексель?
5. Охарактеризуйте основні види векселів.
6. У чому полягає сутність і роль індосаменту векселів?
7. Що означає акцепт векселя?
8. У яких випадках здійснюється опротестування векселя?
9. Розкрийте зміст і послідовність банківської операції
дисконтування векселя.
10. Що являє собою банківська операція доміциляції векселя?
11. Яким чином здійснюється інкасування банком векселя?
12. Охарактеризуйте банківський аваль векселів.
13. Як відбувається кредитування під заставу векселів?
14. Яким чином здійснюється обіг векселів на міжбанківському
ринку?
 Розділ 4. Ринок векселів
89
Тести до розділу 4
Знайдіть правильну відповідь (одну або кілька)
Тест 4.1. Характерними ознаками векселя є:
А. Безумовний характер грошового зобов’язання.
Б. Наявність усіх необхідних реквізитів.
В. Адресність, тобто обов’язкове вказання векселедержателя.
Тест 4.2. Ремітентом вважається:
А. Особа, що зробила передавальний напис на векселі.
Б. Особа, що виписала вексель.
В. Особа, на користь якої виписаний переказний вексель і якій
платник повинен виплатити вексельну суму.
Тест 4.3. Аваль – це:
А. Згода на оплату векселя.
Б. Поручительство за векселем.
В. Передача векселя іншій особі.
Тест 4.4. На вітчизняному ринку цінних паперів векселедавцями можуть бути:
А. Фізичні особи.
Б. Юридичні особи.
В. Фізичні та юридичні особи.
Тест 4.5. Переказний вексель виписує:
А. Кредитор.
Б. Боржник.
В. Третя особа.
Тест 4.6. Банківське дисконтування векселя означає:
А. Придбання банком прав по векселю до дати його погашення
за певну винагороду.
Ринок цінних паперів
90
Б. Кредитування під заставу векселів.
В. Випуск векселів на міжбанківський ринок.
Тест 4.7. Акцептант переказного векселя:
А. Може обмежити акцепт частиною суми, не вносячи інших
змін у зміст переказного векселя.
Б. Може вносити зміни у зміст переказного векселя, не
змінюючи суми платежу.
Тест 4.8. У випадку невиконання зобов’язання за векселем
здійснюється:
А. Індосамент векселя.
Б. Протест за векселем.
В. Інкасування векселя.
Тест 4.9. Комерційний вексель засвідчує:
А. Купівлю–продаж товарів у кредит.
Б. Процес мобілізації грошових коштів.
В. Гарантію оплати зазначеної суми грошей.
Тест 4.10. Векселі виконують наступні основні функції:
А. Виступають засобом кредитування.
Б. Можуть бути предметом застави.
В. Засвідчують наявність відносин безумовної заборгованості.
Задачі до розділу 4
Задача 4.1. Вексель номінальною вартістю 100 тис.гр.од. із
строком погашення 08.09.2001 р. дисконтований 06.08.2001 р. при
9% річних. Визначити дисконтну суму за векселем.
Задача 4.2. 10.04.2001 р. дисконтований вексель із строком
погашення 09.05.2001 р. Визначити номінальну вартість векселя,
якщо процентна ставка дисконтування – 6% річних, а
векселедержатель одержав 10.04.2001р. 59400 гр.од.
 Розділ 4. Ринок векселів
91
Задача 4.3. Векселедержатель пред’явив для дисконтування
вексель на суму 5 млн.гр.од. із строком погашення 28.09.2001р.
Вексель пред’явлено 10.09.2001 р. Банк погодився дисконтувати
вексель з процентною ставкою 75% річних. Яку суму отримає
векселедержатель?
Задача 4.4. Власник векселя, номінальна вартість якого
500000 гр.од., а строк погашення через один рік, звернувся в банк
через 270 днів, тобто за 90 днів до строку погашення векселя, з
проханням про його дисконтування. Банк погодився дисконтувати
вексель за ставкою 20%. Скільки грошей отримає власник?
Задача 4.5. Власник векселя номінальною вартістю 200000 гр.од.
із 100-денним строком обігу вирішив дисконтувати цей вексель в
банку за 18 днів до настання строку платежу за процентною ставкою
20%. Визначити дохід банку від операції дисконтування векселя і
суму, яку отримає векселедержатель.
Ринок цінних паперів
92
Розділ 5
Біржовий та позабіржовий ринок цінних
паперів
5.1. Історія виникнення та розвитку фондових
бірж
Біржова діяльність спрямована на створення і розвиток
організованого ринку через єдину систему торгів. За рахунок чіткої
організації на біржі відбувається співставлення попиту і пропозиції
на той чи інший товар, і таким чином визначається його ринкова
ціна.
Спочатку виникли товарно-сировинні біржі, потім –
універсальні, на яких, крім товарів і сировини, виставлялись на
продаж і цінні папери. З часом розвиток спеціалізації бірж призвів
до появи фондових бірж.
Вважається, що найперша у світі фондова біржа була
заснована у 1602 р. у Нідерландах у м. Амстердам. Уже в XVIII
столітті на цій біржі здійснювали котирування 44 найменувань
цінних паперів. Саме тут були введені методи торгівлі цінними
паперами, які існують і тепер: строкові операції, операції з премією
(опціони), репортні і депортні операції та ін.
У 1773 р. з’явилась спеціалізована фондова біржа в Лондоні. І
до середини ХІХ століття основними видами цінних паперів на цій
біржі були державні облігації, так як в Англії протягом тривалого
часу існувало законодавче обмеження на створення акціонерних
товариств. Пізніше зросла роль Лондонської фондової біржі як
спеціалізованого ринку акцій.
У 1801 р. Наполеон видав указ про спорудження Паризької
фондової біржі, яке було завершене в 1826 р. Спочатку основними
видами цінних паперів тут були векселі. До 1840 р. на Паризькій
фондовій біржі котирувалося вже 130 боргових і пайових видів
цінних паперів.
Перша фондова біржа в Америці виникла у 1791 р. у
Філадельфії. У 1792 р. заснована Нью-Йоркська фондова біржа, на
якій спочатку основними фінансовими інструментами були боргові
зобов’язання держави, пізніше – акції.
 Розділ 5. Біржовий та позабіржовий ринок цінних паперів
93
Біржове зібрання для російського купецтва було відкрите
Петром Першим у Санкт-Петербурзі в 1703 р. У 1796 р. виникла
біржа в Одесі, у 1830 р. – в Кременчуці, в 1837 р. – в Москві.
За період 1860-1880 р.р. в Україні було відкрито Харківську,
Миколаївську і Київську біржі.
Слід зауважити, що фондовий ринок склався пізніше, ніж
біржова торгівля взагалі. Зокрема, на Санкт-Петербурзькій біржі
акції вперше потрапили до котирування у 1827 р.
5 листопада 1865р. був затверджений статут Київської біржі і
оголошений прийом у її члени. На прийняття у члени біржі надійшло
79 заяв і 13 лютого 1869 р. виборні від біржової громади у складі 23
осіб обрали керівний орган біржі – Біржовий комітет. Річна плата за
відвідування біржі була встановлена у сумі 10 рублів, разова – 25
копійок. Вартість біржового будинку складала величезну на той час
суму – 189 тис. рублів. Із 1877 р. почали видаватись біржові
бюлетені, згодом – газета „Київська біржа”, де публікувались
аналітичні статті, інформація про ціни на товари.
Фондові операції на Київській біржі почали здійснюватись у
1873 р. У 1874 р. у біржовому обігу перебували державні цінні
папери на суму до 1 млн. руб.
Акцій та облігацій акціонерних товариств було реалізовано на
суму 603 тис. рублів. Паї цукрових та рафінадних заводів були
продані на суму 625 тис. рублів. Сума угод за заставними листами
земельних банків склала 2,5 млн. рублів.
У 1907-1908 р.р. на Київській біржі на хвилі зростання
експортної торгівлі цукром виник специфічний ринок цукрово–
паперових цінностей. На ньому здійснювали обіг цінні папери на
пред’явника, які засвідчували права на вивіз цукру, що
здійснювався на внутрішній ринок і на експорт. Існувало чотири
категорії прав: права обміну, перські, фінські та конвенційні права.
Правами обміну називались права на обмін випуску цукру із
вільного запасу на внутрішній ринок, перські та фінські права
засвідчували права експорту на вивіз цукру у відповідні країни,
конвенційні – на вивіз цукру на західноєвропейські та близькосхідні
ринки.
Перша світова війна у 1914 р., події у 1917 р. припинили роботу
Київської біржі та біржову діяльність взагалі.
В СРСР біржова торгівля відродилась в роки НЕПу. У 1921 р.
виникли перші товарні біржі. В лютому 1923 р. при Московській
товарній біржі був створений фондовий відділ.
Ринок цінних паперів
94
В Україні фондові біржові операції були регламентовані
Постановою РНК УРСР від 23 березня 1923 р.
Утворення фондових біржових відділів було спричинене
необхідністю визначення курсу червінця, впорядкування валютних
операцій державних органів та кооперації.
За посередництвом фондових біржових операцій
здійснювалася торгівля іноземною валютою, банкнотами
Держбанку, державними цінними паперами, акціями та паями
акціонерних та пайових товариств, благородними металами в
злитках.
Фондовий ринок на той час відображав загальнодержавну
тенденцію зменшення частки приватного капіталу в загальних
оборотах фондової торгівлі. У 1924-1925 р.р. частка приватних осіб
складала 10,6% від загального переліку контрагентів фондового
ринку. Приватна емісія цінних паперів була заборонена, всі кредитні
та валютні операції могли здійснюватися лише за участю держави.
У 1930 р. внаслідок ліквідації багатоукладності в економічному
устрої та переходу до директивного розподілу в СРСР біржова
діяльність була припинена.
Початковий етап переходу України як незалежної держави до
ринкових відносин супроводжувався створенням товарних бірж. У
1991 р. в Україні функціонувало 60 товарних бірж.
На той час існувало дві концепції створення фондового ринку:
 передбачалось стихійне виникнення ринку цінних паперів і
створення фондових бірж через кілька років після завершення
процесу приватизації;
 передбачалось регульоване державою проведення процесу
роздержавлення з одночасним впровадженням механізму
діяльності фондової біржі, що забезпечував би обмін
приватизаційних паперів і продаж акцій на відкритих торгах
конкурсним шляхом.
У 1991 р. після прийняття Закону України „Про цінні папери і
фондову біржу” фондова біржа в нашій державі отримала право на
існування.
Навесні 1992 р. Українська фондова біржа розпочала свою
роботу: організацію торгів, створення мережі регіональних філій,
видання нормативних документів і матеріалів, організацію навчання
та підготовки брокерів та інших фахівців фондового ринку,
пропагандистську та роз’яснювальну роботу серед населення.
 Розділ 5. Біржовий та позабіржовий ринок цінних паперів
95
5.2. Загальна характеристика та функції
фондової біржі
Фондова біржа – це організаційно оформлений, постійно
діючий ринок, на якому здійснюється торгівля цінними паперами. Це
акціонерне товариство, яке зосереджує попит і пропозицію цінних
паперів, сприяє формуванню їх біржового курсу.
Визначальною, відмінною рисою фондової біржі є
некомерційний та безприбутковий характер її діяльності. Її статус не
передбачає одержання прибутку з наступним його розподілом між
членами біржі. Клієнти біржі не сплачують додаткові суми в
загальний біржовий фонд, з якого вони розподілялися б між
членами біржі.
Члени біржі отримують прибуток за проведення ними як
фінансовими посередниками біржових операцій, що спонукає їх
працювати з більшою активністю.
Прагнення ставити за мету отримання від роботи високого
прибутку безумовно збільшить комісійний збір, що зачепить
інтереси і брокерів, і емітентів, і інвесторів.
З цього приводу у березні 1994 р. на загальних зборах АТ
Українська фондова біржа внесли до статуту біржі доповнення,
згідно з якими Українська фондова біржа є некомерційною,
безприбутковою і самоокупною організацією, яка не виплачує
доходів від своєї діяльності власникам акцій біржі. Перевищення
доходів над видатками повністю використовується на розвиток
біржової торгівлі, розширення і підвищення якості послуг, що
надаються біржею.
Основними статтями доходу фондової біржі є:
 акциз (податок на угоду),що стягується з членів біржі за кожне
замовлення, виконане в торговому залі;
 плата компаній за включення їх акцій у біржовий список;
 щорічні внески компаній, які використовуються біржею на
підтримання їхнього лістингу в належному стані;
 плата компаній за зміни в лістингу;
 вступні внески нових членів біржі;
 епізодичні внески членів біржі на покриття поточних збитків
або створення необхідних резервів.
Згідно законодавства України фондова біржа може бути 
Ринок цінних паперів
96
створена не менш як 20 засновниками – торговцями цінними
паперами, які мають дозвіл на здійснення комерційної і комісійної
діяльності з цінними паперами.
У США, Великобританії членами фондової біржі можуть бути
виключно фізичні особи; у Німеччині, Італії – і фізичні, і юридичні
особи; у Японії, Канаді – тільки юридичні особи (допускається
членство в біржі фізичних осіб, які є акціонерами (пайовиками),
директорами або співробітниками крупних фірм, які професійно
займаються операціями з цінними паперами.
У США, Канаді комерційним банкам заборонено бути членами
фондової біржі.
У Німеччині, Нідерландах, Швейцарії комерційні банки
складають основне ядро біржової торгівлі.
В Україні банки після дотримання відповідних вимог можуть
набувати статусу торговців цінними паперами і бути засновниками
фондової біржі.
Фондова біржа виконує ряд важливих функцій, серед яких:
загальноекономічні функції:
 прискорення швидкості обігу капіталу, його акумуляція для
інвестицій у виробничу та соціальну сфери;
 переміщення капіталу із однієї галузі в іншу, сприяння
структурним перетворенням в економіці;
 акумулювання вільних грошових коштів населення,
переміщення їх із вільного обігу в інвестиції, що стримує інфляційні
процеси, сприяє стабілізації державного бюджету;
 регулювання обігу цінних паперів шляхом котирування, зміни
їх курсу, що є регулятором економіки в цілому;
 відтворення дійсної вартості основних виробничих фондів,
рентабельності підприємств, адже рівень фінансової активності
підприємства, встановлений через курс його акцій на фондовій
біржі, є найбільш об’єктивним;
загальнополітичні функції:
 сприяння становленню економічної самостійності, яка є
головною умовою політичної незалежності держави;
 сприяння створенню повноцінної ринкової системи, що є
необхідною передумовою для розбудови демократичного
суспільства;
 вихід національного капіталу через фондову біржу на світовий 
 Розділ 5. Біржовий та позабіржовий ринок цінних паперів
97
ринок шляхом розміщення серед іноземних інвесторів акцій та
інших цінних паперів українських емітентів;
загальносоціальні функції:
 здійснення позитивного впливу на динаміку соціальної
структури суспільства, формування в акціонерів зацікавленості у
стабільній роботі підприємств, підвищенні їх рентабельності;
 акумулювання грошових засобів для інвестицій у соціальну
сферу;
 створення за рахунок інвестування нових виробництв та
додаткових робочих місць, що є важливою умовою зниження рівня
безробіття.
5.3. Діяльність Української фондової біржі
Біржова торгівля здійснюється на основі конкретних правил,
вимог та принципів.
Основними документами, що регламентують діяльність
фондової біржі, є її Статут та Правила. Кожна фондова біржа
відповідно до законодавства своєї країни, особливостей ринку, його
традицій розробляє свої Правила. Однак принципи, покладені в їх
основу, подібні, а відмінності між ними в основному полягають в
обсягах Правил і визначаються особливостями історичного
розвитку фондового ринку кожної країни.
Правила Української фондової біржі затверджені Біржовою
радою у квітні 1994 р. Вони регламентують увесь комплекс операцій
у системі електронного обігу цінних паперів та торги в ручному
режимі.
Взагалі, Правила фондової біржі передбачають:
 види угод, що укладаються на фондовій біржі;
 порядок торгівлі на фондовій біржі;
 умови допуску цінних паперів до котирування на фондовій
біржі;
 умови і порядок передплати на цінні папери, що котируються
на фондовій біржі;
 порядок формування цін, біржового курсу та їх публікації;
 перелік цінних паперів, що котируються на фондовій біржі;
Ринок цінних паперів
98
 обов’язки членів фондової біржі щодо ведення обліку та
інформації, внутрішній розпорядок роботи комісій фондової біржі,
порядок їх діяльності;
 системи інформаційного забезпечення фондової біржі;
 види послуг, що надаються фондовою біржею, і розмір плати
за них;
 правила ведення розрахунків на фондовій біржі;
 інші положення, що стосуються фондової біржі.
Українська фондова біржа є першою і найбільш розвинутою в
нашій державі біржею цінних паперів, філії та брокерські контори
якої розташовані по всій території України.
Організаційна структура Української фондової біржі зображена
на рис. 5.1.
Основні напрями діяльності Української фондової біржі
визначає Вищий біржовий комітет, до складу якого входять:
 Голова Правління Української фондової біржі, який очолює
Вищий біржовий комітет;
 члени Біржової ради і Правління Української фондової біржі;
 державний представник на Українській фондовій біржі від
Міністерства фінансів України;
 по одному представнику від:
- Національного банку України;
- Міністерства економіки України;
- Фонду державного майна України;
- Української асоціації торговців цінними паперами;
- Антимонопольного комітету України;
- емітентів, цінні папери яких котируються на
Українській фондовій біржі;
- Асоціації українських банків;
- брокерських контор, зареєстрованих на Українській
фондовій біржі;
- Центрального депозитарію цінних паперів.
Кожна особа, яка діє від імені Української фондової біржі,
зобов’язана зберігати конфіденційну інформацію та комерційну
таємницю стосовно ринку цінних паперів.
Посадові особи Української фондової біржі, які в силу своїх
службових обов’язків мають доступ до конфіденційної інформації
про ринок цінних паперів, не можуть мати рахунків цінних паперів,
що котируються на Українській фондовій біржі.
 Розділ 5. Біржовий та позабіржовий ринок цінних паперів
99
Рис. 5.1. Організаційна структура Української фондової
біржі
Департамент
біржових
операцій
 Відділ біржових
торгів
 Відділ лістингу
 Відділ біржової
інфраструктури
Департамент
економічного
розвитку
 Відділ економічного аналізу та
прогнозу
 Відділ стандартизації
Адміністративно-господарський департамент
 Загальний відділ
 Господарський
відділ
Департамент
зовнішньоекономічної
діяльності
Секретаріат
 Відділ інформатизації і реклами
 Служба УФБінформ
 Видавничо-рекламна служба
Фінансовий
департамент
 Бухгалтерія
 Служба клірингових розрахунків
Департамент
електронного
забезпечення
торгів
 Відділ програмного забезпечення
 Відділ експлуатації комп’ютерних систем
 Відділ обліку
цінних паперів
ПРАВЛІННЯ
УФБ
Котирувальна
комісія
Дисциплінарний
суд
ГОЛОВА
ПРАВЛІННЯ
УФБ
Ринок цінних паперів
100
 Розділ 5. Біржовий та позабіржовий ринок цінних паперів
101
За допуск цінних паперів до котирування на Українській
фондовій біржі з емітента стягується біржовий збір у розмірі
фіксованого платежу, що складає 200 мінімальних заробітних плат,
та 0,02 відсотка від загальної суми емісії цінних паперів, поданих
для допуску до офіційного котирування на Українській фондовій
біржі.
За реєстрацію угод Українська фондова біржа стягує біржовий
збір у розмірі 0,5 відсотка від суми угоди з продавця і 0,5 відсотка
від суми угоди з покупця.
Офіційне котирування цінних паперів на Українській фондовій
біржі складається з двох котирувальних відділень: К–1 і К–2.
У відділенні К–1 знаходяться цінні папери, емітенти яких
задовольняють економічні та фінансові критерії, встановлені Вищим
біржовим комітетом, і які зобов’язані регулярно розповсюджувати
інформацію про свою діяльність.
У відділені К–2 знаходяться цінні папери, емітенти яких не
повністю відповідають економічним та фінансовим критеріям,
встановленим для цінних паперів відділення К–1. Проте
економічний та фінансовий стан цих емітентів визначається
кількісно та якісно задовільним щодо вимог, які висуваються
Українською фондовою біржею.
Емітент цінних паперів, який подав заяву про допуск їх до
офіційного котирування на Українській фондовій біржі, бере на себе
такі зобов’язання:
 подавати Українській фондовій біржі звіт кожних чергових або
позачергових загальних зборів акціонерів;
 негайно інформувати Українську фондову біржу про внесення
змін до його статуту та про внутрішні рішення, що стосуються його
цінних паперів;
 узгодити з Українською фондовою біржею графік випуску та
розміщення цінних паперів;
 узгодити з Українською фондовою біржею проведення
технічних процедур будь–якої операції з цінними паперами,
зокрема, виплати процентів та дивідендів;
 інформувати Українську фондову біржу про будь–який новий
факт (явище), спроможне внести відчутні зміни у формування
біржового курсу цінних паперів чи вплинути на майновий або
фінансовий стан емітента та його діяльності;
 направляти Українській фондовій біржі усі офіційні
повідомлення або публікації, розповсюджені емітентом, а також
будь–який матеріал, що містить економічну та фінансову 
Ринок цінних паперів
102
інформацію, яку емітент має право опублікувати;
 публікувати в офіційному виданні Української фондової біржі
інформацію про перший та наступні випуски своїх цінних паперів.
Рішення про допуск цінних паперів до офіційного котирування
приймає Вищий біржовий комітет. Він може відхилити заяву
емітента на підставі аргументованого обґрунтування, якщо вважає,
що допуск цінних паперів до офіційного котирування буде
суперечити інтересам інвесторів та ринку цінних паперів загалом.
Вищий біржовий комітет повідомляє про своє рішення емітенту,
який подав заяву, протягом 30 днів з дня надходження заяви про
допуск цінних паперів до офіційного котирування. В разі, якщо
Вищий біржовий комітет вимагає від емітента додаткові відомості,
він зобов’язаний повідомити про своє рішення протягом 30 днів із
дня надходження цих відомостей.
Відсутність повідомлення Вищого біржового комітету у ці строки
рівнозначне відмові допустити цінні папери до офіційного
котирування на Українській фондовій біржі.
Строк дії рішення, прийнятого Вищим біржовим комітетом,
складає три місяці. За заявою емітента Вищий біржовий комітет
може продовжити строк дії свого попереднього рішення.
Допуск цінних паперів до офіційного котирування оголошується
повідомленням, яке публікується в офіційному виданні Української
фондової біржі. У повідомленні обов’язково вказується категорія та
умови котирування цінних паперів, дата першого котирування.
Відділення К–3 включає цінні папери, емітенти яких не
задовольняють критерії допуску до офіційного котирування, що
визначаються Українською фондовою біржею.
Українська фондова біржа надає послуги по котируванню
цінних паперів даної категорії, не беручи на себе ніяких зобов’язань
щодо їх якості та достовірності інформації, поданої емітентами цих
цінних паперів.
Цінний папір може бути вилучений з офіційного котирування
за вимогою емітента, Міністерства фінансів України або з ініціативи
Правління Української фондової біржі після рішення Вищого
біржового комітету, яке приймається на підставі відповідного
обґрунтування.
Вищий біржовий комітет може прийняти рішення про вилучення
цінних паперів з офіційного котирування на підставі таких критеріїв:
 відношення щоденного обсягу операцій по даному цінному
паперу до їх загальної кількості, яка знаходиться в обігу, та до
кількості котирувань за рік є незначним;
 Розділ 5. Біржовий та позабіржовий ринок цінних паперів
103
 відсутність виплати дивідендів протягом останніх трьох років;
 порушення емітентом своїх зобов’язань щодо інформування
власників цінних паперів та Української фондової біржі про свою
діяльність;
 заява по неплатоспроможність емітента;
 ліквідація емітента.
Якщо Вищий біржовий комітет прийняв рішення про вилучення
одного цінного паперу емітента, то це викликає автоматичне
вилучення інших цінних паперів того ж емітента з офіційного
котирування.
В офіційному виданні Української фондової біржі обов’язково
публікується дата фактичного вилучення цінних паперів з
офіційного котирування.
Кожне біржове замовлення повинне містити зазначення
операції (продаж або купівля), характеристику цінних паперів,
стосовно яких укладається угода, кількість цінних паперів та іншу
інформацію, необхідну для правильного виконання замовлення.
Замовлення можуть мати формулювання „За курсом дня” або
містити вказівку про обмеження курсу.
У замовленнях „За курсом дня” не зазначається конкретне
значення курсу. Вони задовольняються негайно, за першим
існуючим після їх прийому курсом на ринку, враховуючи час,
необхідний для введення таких замовлень на ринок.
У замовленнях з обмеженим курсом покупець фіксує
максимальний курс, за яким він згоден купити, а продавець – курс,
за яким він згоден продати свої цінні папери. Вони
задовольняються, якщо це дозволяє ринок.
На Українській фондовій біржі можуть укладатися касові угоди і
угоди на строк.
Під касовими угодами розуміють угоди, що передбачають
доставку цінних паперів і здійснення розрахунків по них на
четвертий робочий день, починаючи з дня, що настає за днем
укладання угоди.
Під угодами на строк розуміють угоди, що передбачають
виконання сторонами своїх зобов’язань в строк інший, ніж
передбачено касовими угодами.
Існують такі види угод на строк:
 тверді угоди на строк;
 онкольні угоди на строк;
 угоди на строк з преміями;
 угоди з опціоном.
Ринок цінних паперів
104
Під твердими угодами на строк розуміють угоди, що
передбачають доставку цінних паперів у кількості і за курсом,
зафіксованими сторонами в цих угодах. Тверді угоди на строк
можуть передбачати такі умови доставки цінних паперів:
 у строк, зафіксований в угоді;
 з правом покупця вимагати доставку цінних паперів щоденно
до вказаної в угоді останньої дати із попереднім повідомленням про
це покупця.
Під онкольними угодами на строк розуміють угоди, що
передбачають виконання розрахунків за курсом на день,
зазначений в угоді.
Під угодами на строк з преміями або опціоном розуміють
угоди, що передбачають право сторін відмовлятися від своїх
зобов’язань з виплатою премії або опціону іншій стороні.
Учасниками торгів на Українській фондовій біржі можуть бути:
 брокери, що діють на підставі доручень від брокерських
контор, відкритих при Українській фондовій біржі;
 спеціалісти, що є представниками апарату Української
фондової біржі і ведуть торги та реєструють угоди;
 помічники спеціалістів (не більше двох чоловік у кожного
спеціаліста);
 юридичні особи, що мають дозвіл Міністерства фінансів
України на здійснення операцій з цінними паперами, але не є
членами Української фондової біржі, та які отримали разовий чи
строковий абонемент з правом укладання угоди.
Бути присутніми під час торгів в операційних залах Української
фондової біржі мають право:
 члени Вищого біржового комітету за разовою перепусткою;
 державні представники Міністерства фінансів України;
 Голова Правління та заступник Голови Правління Української
фондової біржі:
 члени арбітражної, котирувальної та інших комісій і служб
Української фондової біржі;
 запрошені особи;
 юридичні та фізичні особи, що оплатили разовий чи строковий
абонемент.
Місцем проведення торгів є операційний зал. Правління
Української фондової біржі визначає місця в операційному залі для
торгів з окремих груп цінних паперів. Кількість і розміщення
місць(секцій) визначається не пізніше, ніж за тиждень до введення
нових секцій та місць для роботи брокерів. Інформація про це 
 Розділ 5. Біржовий та позабіржовий ринок цінних паперів
105
розсилається брокерським конторам у триденний строк.
Вхід до операційного залу учасників торгів починається за
годину до їх початку і припиняється з початком торгів.
Торги різними видами цінних паперів (матеріалізованими і
дематеріалізованими) здійснюються в різних місцях операційного
залу, або в різний час на одному місці.
Угоди вважаються біржовими, якщо вони укладені по цінних
паперах, допущених до котирування на Українській фондовій біржі;
між брокерськими конторами або особами, які придбали право на
укладання угод на Українській фондовій біржі; її Правилами та
рішенням Вищого біржового комітету.
Доручення брокерам на купівлю-продаж цінних паперів даються
у вигляді таких наказів:
 ринкового наказу – наказу на купівлю(продаж) визначеного
найменування цінних паперів за найбільш вигідною ціною на
момент отримання цього наказу;
 лімітного наказу – наказу на купівлю (продаж) визначеного
найменування цінних паперів за обумовленою ціною, або за більш
вигідною ціною;
 стоп-наказу – наказу на купівлю визначеного найменування
цінних паперів за ціною не вище, або продаж за ціною не нижче
поточних ринкових цін.
Залежно від терміну дії накази можуть бути:
 на день, тобто діючими протягом дня;
 відкритими, тобто такими, що діють до моменту виконання
або відкликання (скасування).
Накази клієнтів біржовим брокерам можуть містити такі
застереження:
 „діяти на свій розсуд”, коли брокерська контора має право
виконати цей наказ негайно, або відкласти його виконання до більш
сприятливого моменту і не несе відповідальності за невиконання
наказу в обумовлені в ньому строки або за вказаною у ньому ціною;
 „виконати або відмінити”, коли брокерська контора повинна
виконати наказ негайно і в повному обсязі, а у випадку відсутності
такої можливості даний наказ втрачає силу;
 „виконати негайно або відмінити”, коли брокерська контора
повинна виконати наказ негайно, причому може виконати його
частково, а решта наказу, яка залишилася після негайного
виконання певної його частини, скасовується;
 „лише в повному обсязі”, коли брокерська контора повинна 
Ринок цінних паперів
106
виконати його в повному обсязі;
 „на момент відкриття(закриття)”, коли брокерська контора
повинна виконати наказ або в числі перших після відкриття торгів
на фондовій біржі в робочий день, або в числі останніх перед
закінченням робочого дня фондової біржі, тобто перед її закриттям;
 „ціну не знижувати (підвищувати)”, коли брокерська
контора не має права коригувати вказану в наказі ціну на продаж
або купівлю акцій.
На Українській фондовій біржі торгівля цінними паперами
здійснюється трьома способами:
 задоволення зустрічних вимог;
 торгів з „з голосу”;
 комп’ютерних торгів.
Зустрічними замовленнями вважаються замовлення, у яких
пропозиції продажу та придбання цінних паперів конкретного
емітента співпадають повністю щодо кількості, виду та курсової
вартості.
Цінні папери, що реалізуються шляхом виконання зустрічних
замовлень, вносяться в біржовий бюлетень.
У біржовий бюлетень вносяться замовлення , подані не пізніше
двох днів напередодні торгів. Замовлення, які були подані не
пізніше ніж за 1 годину до початку торгів, та зміни, що можуть
виникнути, вносяться в біржовий бюлетень як доповнення.
При задоволенні зустрічних замовлень курсовою вартістю
цінних паперів є ціна, зазначена в зареєстрованій угоді купівліпродажу.
Торги „з голосу” здійснюються в операційних залах фондової
біржі, де нумерація постів брокерських контор здійснена за ходом
годинникової стрілки.
Аукціонні торги цінними паперами веде біржовий спеціаліст та
два помічники.
Біржовий спеціаліст у встановлений час голосно повідомляє:
„Торги Української фондової біржі (число, місяць, рік) оголошуються
відкритими” та ударом молотка у гонг сповіщає про відкриття торгів.
У випадку, коли у біржовому бюлетені на продаж цінних паперів
є зміни щодо попередніх повідомлень у засобах масової інформації,
біржовий спеціаліст повідомляє про зняті з торгів позиції та про
позиції, внесені додатково.
Відповідно до біржового бюлетеня на продаж цінних паперів
біржовий спеціаліст розпочинає розгляд кожної окремої позиції. При
цьому він оголошує номер позиції, номер брокерської контори 
 Розділ 5. Біржовий та позабіржовий ринок цінних паперів
107
продавця, повну назву цінного паперу, лот(одиницю торгових угод
на біржах, наприклад, 100 акцій), кількість цінних паперів у лоті, ціну
одного цінного паперу, загальну ціну партії, назву грошової одиниці.
Водночас брокер-продавець піднімає табличку з номером своєї
брокерської контори, чим засвідчує свою присутність і те, що він
стежить за ходом торгів. Біржовий спеціаліст повільно повторює
характеристику позиції і веде аукціон ціни.
Якщо у ході аукціону ціни тільки один із брокерів підняв
табличку своєї біржової контори, що свідчить про згоду купити
запропоновані цінні папери, біржовий спеціаліст після рахунку „три”
проголошує: „Продано брокерській контору №__” та б’є молотком у
гонг. Далі біржовий спеціаліст повільно повторює характеристику
позиції і оголошує номер брокерської контори, яка купила цінні
папери.
Після оголошення біржового спеціаліста „Продано” один із його
помічників робить запис у відповідну книгу спеціаліста, підписує цей
запис і записку спеціаліста, яка оформлюється під копіювальний
папір, та скріплює їх своєю печаткою.
Копія записки біржового спеціаліста передається помічнику
брокера-продавця для оформлення угоди – біржового контракту.
У випадках, коли на рахунок біржового спеціаліста „раз” чи
„два” таблички з номером підняли два чи більше брокерів,
спеціаліст проводить аукціон ціни та по черзі за порядком зростання
номерів опитує брокерів, хто з них дасть найвищу ціну. Після кожної
пропозиції біржовий спеціаліст називає номер брокерської контори,
нову ціну і рахує. Після того, як спеціаліст назвав нову підвищену
ціну і прорахував до трьох, а пропозицій більше не надійшло, він
сповіщає „Продано” та б’є молотком у гонг і називає номер
брокерської контори (покупця), яка стала стороною угоди.
У випадках, коли на рахунок „три” ніхто з брокерів не підняв
таблички з номером брокерської контори, спеціаліст проголошує
„Не продано” та звертається до брокера-продавця із запитанням
про зміни умов позиції, що розглядається. Якщо брокер-продавець
відповів, що він не вносить змін в умови реалізації позиції, котра
розглядається, біржовий спеціаліст сповіщає: „Позиція №___ з
торгів знята”, та б’є молотком у гонг.
Якщо брокер-продавець вносить пропозиції змінити попередні
умови: „Продати лот частинами за попередньою ціною”, „Знизити
ціну”, – біржовий спеціаліст веде торги на запропонованих умовах.
Комп’ютерні торги здійснюються безпосередньо комп’ютером,
у який безперервно вводяться замовлення на продаж та придбання 
Ринок цінних паперів
108
цінних паперів.
Протягом робочого дня Української фондової біржі укладаються
угоди купівлі-продажу цінних паперів і дані по цих угодах висвітлюються на дисплеях комп’ютерів та на табло. Після укладення
угод у позиції вносяться відповідні зміни і знову відбуваються торги
та укладаються угоди і т. д.
Існують певні правила здійснення комп’ютерних торгів на
фондовій біржі:
 першими виконуються замовлення інвесторів, які не
визначають у своїх дорученнях конкретних цін на цінні папери, а
просто вказують, що необхідно купити або продати певні цінні
папери за найкращим для інвестора курсом на певний день;
 виконуються всі замовлення на купівлю цінних паперів, у яких
вказуються ціни більші, ніж встановлений курс, і відповідно
замовлення на купівлю або продаж цінних паперів за цінами більш
низькими, ніж курсова;
 повністю або частково виконуються замовлення на купівлю
або продаж цінних паперів, у яких вказані граничні ціни, що
співпадають із зафіксованим курсом;
 не беруться до уваги замовлення на купівлю цінних паперів, у
яких вказані граничні ціни менші ніж курсова, а також замовлення на
продаж цінних паперів за ціною більшою ніж курсова.
Ціни на купівлю-продаж цінних паперів, що котируються на
Українській фондовій біржі, формуються на підставі попиту і
пропозиції шляхом задоволення зустрічних замовлень, внесених до
біржового бюлетеня, прилюдної і гласної торгівлі в операційних
залах Української фондової біржі. Курсом цінних паперів
вважаються ціна зареєстрованої угоди по них.
До офіційного котирування( відділень К-1, К-2) можуть бути
допущені:
 акції відкритих акціонерних товариств;
 облігації державних позик;
 облігації місцевих позик, випуск яких зареєстровано у
Міністерстві фінансів України;
 облігації відкритих акціонерних товариств, акції яких
котируються на Українській фондовій біржі;
 ощадні сертифікати;
 інші цінні папери, передбачені чинним законодавством.
До позаофіційного котирування(відділення К-3) можуть бути
допущені:
 акції відкритих акціонерних товариств, які не відповідають 
 Розділ 5. Біржовий та позабіржовий ринок цінних паперів
109
вимогам офіційного котирування;
 облігації місцевих позик;
 облігації державних підприємств;
 облігації господарських товариств;
 облігації орендних підприємств;
 інші цінні папери та похідні від них.
5.4. Позабіржовий ринок цінних паперів
Торгівля цінними паперами може здійснюватись і на
позабіржовому фондовому ринку.
Позабіржовий ринок є особливим сектором вторинного
фондового ринку, на якому складаються відносини з приводу
купівлі-продажу цінних паперів поза фондовими біржами.
Провідна роль позабіржового ринку полягає в тому, що завдяки
своїй розгалуженості, масовості та оперативності він збільшує обсяг
інвестицій, оскільки робить доступним фондовий ринок і для
дрібного інвестора, сприяє розвитку цього ринку на рівні регіонів.
Позабіржовий ринок сприяє вдосконаленню інфраструктури
ринку цінних паперів, створює передумови для введення
електронних інформаційних каналів і мереж, що забезпечують
відкритість та прозорість операцій з цінними паперами.
Досвід розвинутих країн свідчить про можливість надати
позабіржовому ринку ознак високої організованості. Наприклад, у
США важливу роль на фондовому ринку відіграє Національна
асоціація дилерів цінних паперів (НАСД). Ця неурядова
саморегулівна організація ефективно регулює функціонування
позабіржового ринку.
Основними функціями НАСД є:
 регламентація діяльності своїх членів у питаннях емісії
облігацій;
 створення взаємних фондів і товариств з обмеженою
відповідальністю, контроль за їхньою діяльністю;
 визначення розміру плаваючої ренти;
 контроль професійної діяльності, реєстрація професіоналів;
 інспектування фірм, що спеціалізуються на торгівлі цінними
паперами;
 контроль за дотриманням законодавства;
 регулювання рекламної та видавничої діяльності.
Ринок цінних паперів
110
Найбільш крупною торговельною системою США є НАСДАК –
автоматизована система контролювання Національної асоціації
фондових дилерів. Це загальнонаціональна комп’ютерна система,
роботу якої забезпечують два обчислювальних центри, що
розташовані в Трамбуллі (шт. Коннектікут) і Роквіллі (шт. Меріленд).
Користувачами системи є брокерсько-дилерські фірми і абоненти,
які отримують з її допомогою інформацію про стан ринку цінних
паперів.
У Росії створена і діє Російська торговельна система (РТС), яка
має за мету активізацію торгівлі на вторинному ринку цінних
паперів. І основою цієї активізації стали:
 створення інституту маркет-мейкерів – фірм, що беруть на
себе забов’язання підтримувати мінімум три твердих двохсторонніх
котирування і два твердих односторонніх котирування акцій
найбільш популярних емітентів;
 прийняття всіма учасниками РТС стандартного договору
купівлі-продажу.
РТС з’єднала в єдину мережу чотири позабіржових ринки в
Москві, Санкт-Петербурзі, Новосибірську і Єкатеринбурзі. Це дає
можливість брокерам здійснювати торгівлю в режимі реального
часу, постійно підтримувати зв’язок із контрагентами із віддалених
регіонів, слідкувати за поведінкою фондового ринку.
У системі РТС трейдер слідкує за „кращими” цінами на продаж і
купівлю акцій не більше ніж 24 компаній. Це переважно компанії,
включені в офіційний лістинг. Разом з тим трейдер може слідкувати
і за „кращими” цінами інших акцій, які його інтересують і на які в РТС
виставляються тверді ціни. Всього в РТС таких акцій більше 80.
Завданням трейдера також є оцінка “глибини” котирувань,
тобто пропозиції інших учасників ринку на купівлю і продаж акцій
конкретного емітента (одночасно не більше трьох). Для здійснення
операції достатньо повідомити контрагенту, що операція здійснена
за ціною, виставленою ним у системі на умовах стандартного
договору. Результати операції вносяться в систему протягом 10
хвилин.
Правила РТС вимагають, щоб котирування учасників не
відрізнялись більше ніж на 10% від „кращих” котирувань за день. У
системі введене автоматичне блокування ціни, що виходить за 10-
процентний ліміт. Мінімальний лот встановлений у сумі 10000 дол.
В РТС здійснюється також депозитарно-клірингова діяльність.
В Україні важливі позиції на позабіржовому ринку займає
Позабіржова фондова торговельна система (ПФТС). Її мета полягає 
 Розділ 5. Біржовий та позабіржовий ринок цінних паперів
111
у сприянні розвитку ефективного позабіржового ринку цінних
паперів.
ПФТС виконує такі основні функції:
 участь у створенні законодавчо-правової та нормативної бази
функціонування ринку цінних паперів;
 методична, інформаційна, технічна допомога учасникам
позабіржового фондового ринку шляхом дослідження ринкової
кон’юнктури, проведення експертиз та надання консультацій;
 організація роботи з підвищення професійного рівня
спеціалістів фондового ринку;
 опрацювання єдиних норм, стандартів і правил діяльності на
позабіржовому фондовому ринку.
ПФТС підтримує розвиток клірингової, розрахунководепозитарної, реєстраційної та інших систем інфраструктури
фондового ринку.
Важливим способом регулювання позабіржового фондового
ринку є його інформаційно-технологічне забезпечення. Просторова
масштабність і роз’єднаність учасників фондових угод на
позабіржовому ринку потребують електронізації його діяльності.
В Україні позабіржові угоди здійснюються в рамках
торговельно-інформаційних систем (ТІС), створених торговцями
цінними паперами.
Торговельно-інформаційною системою визнається юридична
особа, яка здійснює діяльність з організації торгівлі на
позабіржовому ринку та володіє або управляє електронною
торговельно-інформаційною мережею (ЕТІМ) або іншою системою
засобів, що надає можливість обміну пропозиціями купівлі та
продажу. Діяльність організації торгівлі на позабіржовому ринку
цінних паперів можуть здійснювати юридичні особи, створені
відповідно до Закону України “Про господарські товариства” як
акціонерні товариства або товариства з обмеженою
відповідальністю не менш ніж 20 торговцями цінними паперами.
Частка статутного фонду, що належить одному засновнику, не
може перевищувати 5%.
ТІС створюються з метою:
 забезпечення умов для здійснення купівлі-продажу цінних
паперів через ЕТІМ;
 інформування учасників ТІС та їх клієнтів про кон’юнктуру, що
склалася на позабіржовому ринку цінних паперів;
Ринок цінних паперів
112
 забезпечення оперативного та достовірного збору, обробки,
розповсюдження та публікації інформації про котирування й
операції з цінними паперами;
 захисту учасників ТІС та їх клієнтів від можливих зловживань.
Основними завданнями ТІС є:
 розробка та запровадження єдиних правил здійснення
операцій купівлі-продажу цінних паперів і вимог до учасників ТІС та
осіб, уповноважених учасниками ТІС на укладення угод;
 розробка й запровадження механізму вирішення спірних
питань між учасниками та учасниками і клієнтами;
 розробка й здійснення заходів щодо захисту клієнтів і
учасників ТІС від зловживань і правопорушень під час здійснення
угод з цінними паперами;
 контроль за дотриманням учасниками ТІС умов
законодавства та встановлених ТІС правил і вимог.
У процесі своєї діяльності ТІС здійснює: облік учасників ТІС;
облік укладених угод з купівлі-продажу цінних паперів і контроль за
їх виконанням; обмін інформацією з депозитарними та
розрахунково-кліринговими установами щодо укладення угод;
зберігання інформації щодо укладених угод протягом п’ятирічного
терміну; надання інформаційних послуг у сфері організації торгівлі
цінними паперами.
ЕТІМ повинна включати і підтримувати:
 процедури та механізми для збору, обробки та передачі
пропозицій, попиту та обсягів котирування від торговців цінними
паперами, що є учасниками ЕТІМ;
 записи стосовно операцій з цінними паперами, що будуть
зберігатися протягом п’яти років;
 спроможність підключати нових учасників до системи;
 процедури та механізми для забезпечення швидкого доступу
до інформації за кожен день торгівлі для Державної комісії та для
сторонніх осіб, які бажають отримати інформацію.
 захист від спотворення інформації або несанкціонованого
доступу до системи.
Удосконалення роботи ЕТІМ слугує зближенню біржового та
позабіржового ринків цінних паперів.
 Розділ 5. Біржовий та позабіржовий ринок цінних паперів
113
Основні поняття і терміни: фондова біржа, офіційне
котирування цінних паперів, позаофіційне котирування цінних
паперів, касові угоди, угоди на строк, ринковий наказ, лімітний
наказ, стоп-наказ, зустрічні замовлення, торги „з голосу”,
комп’ютерні торги, позабіржовий фондовий ринок.
Питання для самоконтролю
1. Охарактеризуйте історичний розвиток вітчизняного
біржового ринку цінних паперів.
2. У чому полягає некомерційний та безприбутковий характер
діяльності фондової біржі?
3. Із яких джерел формується дохід фондової біржі?
4. Які функції виконує фондова біржа?
5. За якими напрямками регламентується діяльність
Української фондової біржі її Правилами?
6. Як здійснюється допуск цінних паперів до офіційного та
позаофіційного котирування на Українській фондовій біржі?
7. Що є підставою для вилучення цінних паперів з офіційного
котирування на Українській фондовій біржі?
8. Охарактеризуйте основні види біржових угод.
9. У виді яких наказів даються доручення брокерам на купівлюпродаж цінних паперів?
10. Як реалізуються зустрічні замовлення на фондовій біржі?
11. Назвіть основні правила здійснення комп’ютерних торгів на
фондовій біржі.
12. У чому полягає роль позабіржового ринку цінних паперів і
які функції він виконує?
Тести до розділу 5
Знайдіть правильну відповідь(одну або кілька)
Тест 5.1. В якості професійного учасника ринку цінних паперів
фондова біржа може бути заснована як :
А. Акціонерне товариство.
Б. Товариство з обмеженою відповідальністю.
В. Повне товариство.
Г. Товариство з додатковою відповідальністю.
Ринок цінних паперів
114
Тест 5.2. Біржові замовлення „За курсом дня” реалізуються:
А. За першим існуючим після їх прийому курсом на ринку.
Б. За курсом на вказаний день.
Тест 5.3. На фондовій біржі можуть укладатися такі види угод:
А. Касові угоди.
Б. Угоди на строк.
В. Безстрокові угоди.
Тест 5.4. Ринковий наказ брокерам передбачає:
А. Купівлю (продаж) цінних паперів за обумовленою або за
більш вигідною ціною.
Б. Купівлю (продаж) цінних паперів за найбільш вигідною ціною
на момент отримання наказу.
В. Купівлю (продаж) цінних паперів за першою існуючою ціною
на момент отримання наказу.
Тест 5.5. До статей доходу фондової біржі належать:
А. Плата компаній за включення їх цінних паперів у біржовий
список.
Б. Щорічні внески компаній для підтримання їхнього лістингу.
В. Вступні внески членів біржі.
Г. Плата компаній за зміни в лістингу.
Тест 5.6. Підставою для вилучення цінних паперів з офіційного
котирування на фондовій біржі може бути:
А. Неплатоспроможність емітента.
Б. Відсутність виплати дивідендів протягом останніх трьох
років.
В. Здійснення додаткової емісії цінних паперів.
Тест 5.7. Біржові онкольні угоди на строк передбачають
виконання розрахунків:
А. За найбільш вигідним курсом.
Б. За середнім курсом.
В. За курсом на день, зазначений в угоді.
 Розділ 5. Біржовий та позабіржовий ринок цінних паперів
115
Тест 5.8. Відкриті накази брокерам діють:
А. До моменту виконання.
Б. До моменту скасування.
В. Протягом робочого дня.
Тест 5.9. Торговельна інформаційна система може
створюватись як:
А. Акціонерне товариство.
Б. Товариство з обмеженою відповідальністю.
В. Товариство з додатковою відповідальністю.
Тест 5.10. Основними відмінними особливостями організованого позабіржового ринку є:
А. Торгівля цінними паперами, заснована на сучасних
інформаційних і комп’ютерних технологіях.
Б. Просторова масштабність і наближеність до дрібного
інвестора.
В. Некомерційний і безприбутковий характер.
 Розділ 6. Учасники ринку цінних паперів
115
Розділ 6
Учасники ринку цінних паперів
6.1. Емітенти цінних паперів
Емітентом цінних паперів визнається особа, яка від свого
імені випускає цінні папери і приймає на себе виконання обов’язків,
визначених умовами їх випуску.
Емітентами цінних паперів можуть бути: держава, органи
місцевого самоврядування, юридичні особи і в окремих випадках –
фізичні особи. Юридичними особами – емітентами в Україні є індивідуальні, приватні, сімейні, державні підприємства, акціонерні
товариства та інші суб’єкти підприємницької діяльності.
Випускаючи цінні папери, емітенти залучають інвестиційний
капітал для своєї діяльності.
Отримані від продажу цінних паперів кошти держава може
використовувати на фінансування поточного бюджетного дефіциту,
погашення попередньо розміщених позик, фінансування важливих
цільових державних програм. Органи місцевого самоврядування
можуть випускати цінні папери для задоволення потреб у
фінансуванні витрат місцевих бюджетів і окремих територіальних
проектів. Підприємства шляхом випуску цінних паперів залучають
фінансові ресурси для свого розвитку.
Розглянемо детальніше особливості випуску цінних паперів
окремими емітентами.
Індивідуальним називається підприємство, засноване на
особистій власності окремої особи і виключно на її праці. Це
підприємство створюється одним громадянином (власником), який і
є єдиним працівником даного підприємства. Законодавством не
визначається мінімальний розмір статутного фонду індивідуального
підприємства.
Індивідуальне підприємство може емітувати тільки такі види
цінних паперів, як облігації і векселі, граничний розмір випуску яких
законодавством не встановлений. Таким чином, індивідуальне
підприємство з навіть досить невеликим статутним фондом на
законній основі може здійснювати емісію облігацій і векселів на яку
завгодно суму. Відсутність елементарних законних механізмів
захисту прав інвесторів робить цінні папери індивідуального
підприємства високоризикованими.
Ринок цінних паперів
116
Приватним вважається підприємство, засноване на власності
окремого громадянина, з правом найму робочої сили. Тобто,
власником приватного підприємства є тільки один громадянин, а
кількість працівників, що перебувають з підприємством у трудових
відносинах, не обмежена. Держава не встановлює для приватного
підприємства вимог до мінімального розміру статутного фонду.
Приватне підприємство може здійснювати емісію облігацій і
векселів, обсяг якої законодавчо не обмежений. Тому цінні папери
приватного підприємства також можна віднести до категорії
високоризикованих цінних паперів.
Сімейне – це підприємство, власником якого є члени сім’ї, що
проживають спільно, і тільки вони є працівниками підприємства.
Сімейне підприємство може здійснювати емісію облігацій і
векселів. Обсяг емісії законодавчо не обмежений, що робить цінні
папери сімейного підприємства високоризикованими.
Закон України “Про підприємства” передбачає функціонування
двох видів державних підприємств – державних комунальних
підприємств, заснованих на власності адміністративнотериторіальних одиниць, і державних підприємств, заснованих на
загальнодержавній власності.
Державні підприємства можуть емітувати облігації та векселі.
Крім того, в процесі приватизації (корпоратизації) ці підприємства
здійснюють випуск акцій, та з цього моменту вони набувають
статусу акціонерних товариств, де одним із акціонерів є держава в
особі спеціально уповноваженого органу.
В економічно розвинутих країнах цінні папери державних
підприємств належать до категорії високоліквідних.
Акціонерним називається товариство, статутний фонд якого
поділений на певну кількість акцій рівної номінальної вартості, і яке
несе відповідальність по своїх зобов’язаннях тільки майном
товариства.
Акціонерні товариства бувають двох видів: відкриті, акції яких
можуть вільно обертатися на фондовому ринку, і закриті, акції яких
розподіляються між засновниками.
Законодавством передбачений мінімальний статутний фонд
акціонерного товариства у розмірі 1250 мінімальних заробітних
плат, визначених на момент створення акціонерного товариства.
Засновниками акціонерного товариства (їх повинно бути не
менше двох) можуть бути як громадяни, так і юридичні особи.
 Розділ 6. Учасники ринку цінних паперів
117
Акціонерне товариство випускає акції на всю величину
статутного фонду. Облігації можуть випускатися на суму, що не
перевищує 25 % розміру статутного фонду, і тільки після повної
оплати всіх акцій.
Акціонерне товариство може здійснювати випуск векселів,
розмір емісії яких законодавчо не обмежений.
Привабливість цінних паперів, емітованих акціонерним
товариством, залежить від способу формування його статутного
фонду і фінансової політики.
Товариством з обмеженою відповідальністю визнається
товариство із статутним фондом, розподіленим на частки, розмір
яких визначається засновницькими документами.
Мінімальний розмір статутного фонду товариства з обмеженою
відповідальністю складає 100 мінімальних заробітних плат на
момент його створення.
Засновниками товариства з обмеженою відповідальністю (не
менше двох) можуть бути юридичні особи і громадяни.
Товариство з обмеженою відповідальністю може здійснювати
випуск облігацій і векселів, мінімальний і максимальний розмір
емісії яких законодавством не встановлені. Оскільки засновники
товариства несуть відповідальність по зобов’язаннях тільки його
майном, емітовані товариством облігації і векселі забезпечені
ненадійно.
Товариством з додатковою відповідальністю визнається
товариство, статутний фонд якого розподілений на частки певних
розмірів. Засновники такого товариства відповідають по його
зобов’язаннях своїми внесками до статутного фонду, а при
недостатності цих сум – додатково належним їм майном у розмірі,
пропорційному внеску кожного учасника.
Величина мінімального статутного фонду товариства з
додатковою відповідальністю законодавством визначена у розмірі
100 мінімальних заробітних плат на момент його створення.
Засновниками товариства з додатковою відповідальністю (не
менше двох) можуть бути як громадяни, так і юридичні особи.
Товариство з додатковою відповідальністю здійснює емісію
облігацій і векселів, мінімальний і максимальний обсяг якої
законодавством не обмежений.
Перед придбанням цінних паперів товариства інвестору треба
вивчити майновий статус його засновників, а також межі
відповідальності їх особистим майном.
Ринок цінних паперів
118
Повне товариство – це товариство, всі засновники якого
займаються спільною підприємницькою діяльністю і несуть
солідарну відповідальність по зобов’язаннях товариства усім
належним їм майном.
Мінімальний розмір статутного фонду повного товариства
законодавчо не встановлений.
Учасниками товариства (не менше двох) можуть бути як
юридичні, так і фізичні особи.
Однією з особливостей функціонування повного товариства є
заборона для його засновників здійснювати від свого імені і в своїх
інтересах операції, однорідні із цілями діяльності товариства, а
також бути учасниками інших товариств (крім акціонерних
товариств), які мають однорідні з повним товариством цілі.
Повне товариство може здійснювати випуск облігацій і векселів.
Ці цінні папери мають високий ступінь надійності, так як
відповідальність засновників товариства по його зобов’язаннях
необмежена.
Командитним вважається товариство, до складу якого поряд
із одним і більше учасниками, відповідальними по зобов’язаннях
товариства усім своїм майном (командитистами), входять і
учасники, відповідальність яких по зобов’язаннях товариства
обмежується вкладом у майно товариства (вкладники).
Сукупний розмір внесків вкладників у командитне товариство не
може перевищувати 50 % майна товариства.
Командитне товариство може здійснювати випуск облігацій і
векселів. Законодавчих обмежень на обсяг емісії його цінних
паперів не встановлено.
Правові системи деяких країн дозволяють командитним
товариствам здійснювати випуск “акціонерних командит”.
Українським законодавством такі цінні папери не передбачені.
Цінні папери командитних товариств вважаються
привабливими для інвестування.
Слід зауважити, що залежно від виду цінних паперів
законодавством визначаються конкретні органи, уповноважені
приймати рішення про випуск цих паперів.
Наприклад, рішення про випуск акцій приймається
засновниками акціонерного товариства (при створенні товариства)
або загальними зборами акціонерів (при збільшенні статутного
фонду товариства); рішення про випуск облігацій внутрішньої
державної позики приймається Кабінетом Міністрів України, а 
 Розділ 6. Учасники ринку цінних паперів
119
облігацій місцевих позик – місцевими Радами народних депутатів;
рішення про випуск довгострокових та середньострокових
казначейських зобов’язань приймається Кабінетом Міністрів
України, а короткострокових – Міністерством фінансів України;
рішення про випуск ощадних сертифікатів приймається керівними
органами банків.
На фондовому ринку емітенти виконують наступні функції:
 повідомлення інформації про випуск цінних паперів
означає повідомлення потенційних інвесторів, зроблене емітентом,
відносно наміру випустити цінні папери, яке містить відомості про
види цінних паперів, що випускаються, взаємні права і обов’язки,
що виникають між емітентом та інвестором при їх придбанні,
терміни випуску, вартість цінних паперів, умови випуску, місце
придбання цінних паперів та ін.
 випуск цінних паперів означає комплекс заходів, що
здійснюються емітентом безпосередньо або з допомогою
посередників з метою отримання шляхом продажу цінних паперів
необхідних емітенту засобів.
 використання прав і виконання обов’язків, передбачених
умовами випуску цінних паперів. Стосовно до боргових цінних
паперів це означає обов’язок емітента у встановлений термін
повністю повернути власнику такого цінного паперу суму боргу і
виплатити йому винагороду у виді доходу, стосовно пайових цінних
паперів емітент ще зобов’язаний скликати збори власників його
цінних паперів та регулярно інформувати інвесторів про результати
своєї фінансово-господарської діяльності.
6.2. Інвестори на ринку цінних паперів
Інвестори – це фізичні та юридичні особи, що придбають цінні
папери з метою одержання доходу від вкладених коштів або
здобуття відповідних прав. Інвесторами є особи, які вкладають свої
кошти, майно, майнові та немайнові права, в т. ч. інтелектуальну
власність, у цінні папери.
На вітчизняному фондовому ринку в ролі інвесторів можуть
виступати: держава, юридичні особи України та інших держав,
фізичні особи - громадяни України, іноземні громадяни та особи без
громадянства.
Ринок цінних паперів
120
Не можуть бути інвесторами органи державної влади і
управління та місцевих органів самоврядування. Винятком є
Пенсійний фонд України. І як свідчить міжнародна практика, в
багатьох країнах світу пенсійні фонди є активними учасниками
фондових ринків.
Юридичні особи, для яких залучення коштів від інших
юридичних осіб та громадян, наступне їх інвестування в цінні
папери інших емітентів і здійснення комерційних операцій з ними є
основним або одним з основних видів їх діяльності, належать до
категорії інституційних інвесторів.
Активними інституційними інвесторами на ринку цінних паперів
вважаються комерційні банки, пенсійні фонди, інвестиційні і
страхові компанії, які постійно придбають і продають цінні папери,
сприяють забезпеченню ліквідності фондового ринку. Дещо меншу
активність як інституційні інвестори мають промислові і торгівельні
підприємства.
Інститути інвестують в цінні папери з різних причин. Найбільш
поширеною серед них є прагнення не тільки захистити свої
тимчасово вільні кошти від знецінення, але і отримати певний дохід.
Крім того, інституційні інвестори також купують акції з метою
посилення свого впливу на управління інститутом-емітентом або
створення гарантій щодо збереження господарських взаємозв’язків
із ним. В окремих випадках інституційний інвестор може придбати
цінні папери з метою забезпечення можливості взяти участь у
здійсненні певного проекту або програми, головним виконавцем
яких є емітент.
На фондовому ринку в якості індивідуальних інвесторів
виступають фізичні особи, які вкладають свої кошти, майно та
немайнові права в цінні папери.
Фізичними особами в Україні визнаються громадяни України,
іноземні громадяни, особи без громадянства (або з подвійним
громадянством), які необмежені законом у правоздатності
набувати цивільних прав та виконувати цивільні обов’язки.
Чисельна категорія індивідуальних інвесторів діє на фондовому
ринку досить розрізнено. Вони відмінні за своїми майновими,
інтелектуальними та іншими характеристиками, переслідують свої
індивідуальні цілі, самостійно обирають шляхи їх досягнення.
Незначні, здавалося б, кошти окремих індивідуальних
інвесторів, консолідуючись в акціонерні капітали, допомагають
інститутам - виробникам товарів та послуг виготовляти необхідну 
 Розділ 6. Учасники ринку цінних паперів
121
суспільству продукцію, успішно займатися підприємницькою
діяльністю.
На фондовому ринку індивідуальні інвестори є більш
чисельними, а інституційні – більш впливовими. Домінування
останніх пояснюється тим, що вони володіють більшими коштами,
часто поєднують власні інтереси з інтересами емітента.
Активні інвестори на фондовому ринку формують власний
портфель цінних паперів (інвестиційний портфель), який являє
собою сукупність фондових інструментів різних видів, з різними
умовами випуску, підібраних з метою одержання найвищого доходу
за найнижчого ризику.
Вміст портфеля цінних паперів кожен інвестор визначає,
виходячи із вибраних цілей інвестування. Саме в залежності від
цілей інвестора портфелі цінних паперів класифікують наступним
чином:
 консервативні портфелі – містять цінні папери з низьким
ступенем ризику;
 агресивні портфелі – включають високоризиковані цінні
папери;
 збалансовані портфелі – поєднують цінні папери з високим
і низьким ступенем ризику.
6.3. Взаємодія між емітентом та інвестором
Взаємодія між емітентом та інвестором на фондовому ринку –
це сукупність відносин, в яких поєднуються економічні, правові,
соціально-психологічні та інформаційні елементи, і які пов’язані з
обігом цінних паперів.
Щоб емітент та інвестор вступили між собою у взаємодію, їм
необхідно прийняти рішення.
При прийнятті рішення про випуск цінних паперів емітент
зважає на економічну доцільність та результативність випуску,
існуючі правові вимоги до процедури здійснення випуску,
передбачає попит на його цінні папери серед потенційних
інвесторів, вивчає інформацію про стан фондового ринку.
При прийнятті рішення про придбання цінних паперів інвестор
зважає на економічну доцільність та прибутковість володіння ними, 
Ринок цінних паперів
122
знайомиться з правовими процедурами купівлі-продажу цінних
паперів конкретного емітента, визначає, наскільки емітенти і його
цінні папери заслуговують довіри, вивчає інформацію про стан
фондового ринку.
Взаємодія між емітентом та інвестором виникає не лише
внаслідок прийняття ними відповідного рішення, а й за умови, що їх
взаємні права, обов’язки та інтереси будуть визнаватися ними
самими, а також третіми особами, включаючи органи державної
влади та управління.
Відносини на ринку цінних паперів упорядковуються, головним
чином, за допомогою правових засобів, впроваджуваних державою і
реалізовуваних інститутами-регуляторами. До правових засобів, що
є головними знаряддями захисту прав і інтересів емітентів та
інвесторів, належать:
 встановлення нормативно-правових гарантій щодо власності;
 правова визначеність статусу, прав і обов’язків емітентів та
інвесторів;
 договірно-правове оформлення взаємовідносин;
 правове регулювання інформаційного забезпечення;
 державний та інституційний нагляд за фондовим ринком.
6.4. Професійні учасники на ринку цінних
паперів
Професійна діяльність на ринку цінних паперів – це
підприємницька діяльність по перерозподілу фінансових ресурсів за
допомогою цінних паперів та по організаційному, інформаційному,
технічному, консультаційному та іншому обслуговуванню випуску та
обігу цінних паперів, що є, як правило, виключним або переважним
видом діяльності.
Вітчизняним законодавством визначені такі види професійної
діяльності на фондовому ринку:
 торгівля цінними паперами – здійснення цивільноправових угод щодо цінних паперів, які передбачають оплату цінних
паперів проти їх поставки новому власнику на підставі договорів
доручення чи комісії за рахунок своїх клієнтів (брокерська 
 Розділ 6. Учасники ринку цінних паперів
123
діяльність) або від свого імені та за свій рахунок з метою
перепродажу третім особам (дилерська діяльність), крім випадків,
передбачених законодавством;
 депозитарна діяльність – діяльність з надання послуг
щодо зберігання цінних паперів, обліку прав власності на цінні
папери, обслуговування угод з цінними паперами;
 розрахунково-клірингова діяльність – діяльність з
визначення взаємних зобов’язань щодо угод з цінними паперами та
розрахунків за ними;
 діяльність з управління цінними паперами – діяльність,
що здійснюється від свого імені за винагороду на підставі
відповідного договору протягом визначеного терміну щодо
управління переданими у володіння цінними паперами, які
належать на правах власності іншій особі, в інтересах цієї особи
або визначених цією особою третіх осіб;
 діяльність з ведення реєстру власників іменних цінних
паперів – збір, фіксація, обробка, зберігання та надання даних, що
складають систему реєстру власників іменних цінних паперів, щодо
іменних цінних паперів, їх емітентів і власників;
 діяльність по організації торгівлі на ринку цінних
паперів – надання послуг, що безпосередньо сприяють укладенню
цивільно-правових угод з цінними паперами на біржовому та
організаційно оформленому позабіржовому ринку цінних паперів.
До осіб, що здійснюють професійну діяльність на фондовому
ринку України, належать: торговці цінними паперами, депозитарії,
зберігачі, розрахунково-клірингові установи, реєстратори,
інвестиційні фонди та компанії, довірчі товариства.
Торговці цінними паперами можуть здійснювати такі види
діяльності:
 діяльність по випуску цінних паперів;
 комісійну діяльність з цінними паперами;
 комерційну діяльність з цінними паперами.
Діяльність по випуску цінних паперів передбачає, що
емітент доручає торговцю здійснювати всю необхідну роботу по
випуску і продажу цінних паперів емітента. Торговець здійснює всі
підготовчі роботи, проводить реєстрацію випуску цінних паперів,
здійснює їх продаж. За надання цих послуг торговця підприємствоемітент виплачує йому певну винагороду.
Ринок цінних паперів
124
Комісійна діяльність з цінними паперами означає купівлю
або продаж цінних паперів торговцем від власного імені, за
дорученням і за рахунок іншої особи. Цей вид діяльності
передбачає, що торговець укладає з окремим підприємством або
громадянином (комітентом) договір комісії або договір доручення,
згідно з яким зобов’язується здійснити купівлю на кошти комітента
цінних паперів або продаж його цінних паперів. За проведення такої
операції торговець одержує комісійну винагороду. Здійснюючи
комісійну діяльність з цінними паперами, торговець виконує функції
брокера. Тобто, виступаючи посередником між продавцем і
покупцем цінних паперів, він не бере участі в операції своїм
капіталом.
Здійснюючи комісійну діяльність, торговці цінними паперами
зобов’язані:
 діяти в інтересах клієнта (домагатися найкращого виконання
замовлень клієнта, враховуючи умови, зазначені в договорі,
кон’юнктуру ринку цінних паперів, умови здійснення розрахунковоклірингових операцій та надання депозитарних послуг, ризик вибору
контрагента та інші фактори ризику);
 попереджати клієнтів (крім випадків володіння інформацією,
що становить комерційну таємницю) про ризики конкретної угоди з
цінними паперами;
 узгоджувати з клієнтом рівень можливого ризику щодо
виконання операцій купівлі-продажу або обміну цінних паперів, у
тому числі щодо ліквідності цінних паперів, що придбаватимуться;
 надавати клієнту інформацію щодо курсів цінних паперів;
 виконувати договори та замовлення клієнтів у порядку їх
надходження, якщо інше не передбачено договором;
 у першу чергу виконувати операції з цінними паперами за
договорами та замовленнями клієнтів, а потім власні операції з
такими ж цінними паперами;
 у разі наявності у торговця зацікавленості, що перешкоджає
йому виконати замовлення клієнта на найбільш вигідних умовах,
торговець цінними паперами зобов’язаний негайно повідомити про
це клієнта.
Комерційна діяльність з цінними паперами означає купівлю або
продаж торговцем цінних паперів від власного імені і за свій
рахунок. Виступаючи в ролі дилера, торговець цінними паперами
купує їх за власні кошти і, дочекавшись підвищення їх курсу, продає.
Різниця між ціною купівлі і ціною продажу цінних паперів складає
дохід торговця цінними паперами від комерційної діяльності.
 Розділ 6. Учасники ринку цінних паперів
125
Крім того, торговцям цінних паперів дозволяються окремі види
діяльності, пов’язані з обігом цінних паперів, наприклад,
консультаційна діяльність для власників цінних паперів.
Щоб здійснювати торговельну діяльність з цінними паперами,
необхідно отримати дозвіл Державної комісії з цінних паперів та
фондового ринку. Такий дозвіл можуть отримати акціонерні
товариства, статутний фонд яких сформовано виключно за рахунок
іменних акцій, товариства з обмеженою відповідальністю,
товариства з додатковою відповідальністю, повні та командитні
товариства, для яких операції з цінними паперами становлять
єдиний вид діяльності.
Торговець цінними паперами, який має дозвіл на здійснення
будь-якого виду діяльності по випуску та обігу цінних паперів, не
може безпосередньо або побічно володіти майном іншого торговця
цінними паперами в розмірі понад 10 % статутного фонду, в тому
числі безпосередньо – в розмірі понад 5 % статутного фонду іншого
торговця.
Якщо частка юридичної особи, яка не має дозволу на
здійснення діяльності по обігу цінних паперів, або громадянина в
статутному фонді кількох торговців цінними паперами перевищує 5
відсотків по кожному торговцю, то останні не можуть здійснювати
торгівлю цінними паперами один з одним.
Під безпосереднім володінням майном розуміється володіння
часткою у статутному фонді будь-якого товариства, під побічним
володінням – володіння часткою у статутному фонді товариства,
яке є учасником в іншому товаристві.
Вартість угод, укладених торговцем цінними паперами, але не
виконаних на даний момент (відкриті позиції), не може
перевищувати п’ятикратного розміру власного статутного фонду
торговця цінними паперами.
Якщо торговець цінними паперами здійснює комерційну
діяльність з цінними паперами і має певний запас цінних паперів,
придбаних ним за власні кошти, то вартість такого запасу разом із
вартістю „відкритих позицій” не повинна перевищувати
п’ятнадцятикратного розміру статутного фонду торговця цінними
паперами.
Таким чином, чим більший статутний фонд торговця цінними
паперами, тим більше він може здійснювати операцій.
Торговець цінними паперами може працювати виключно на
позабіржовому ринку і мати брокерське місце на фондовій біржі.
Участь торговця цінними паперами у торгах на біржі дає йому змогу 
Ринок цінних паперів
126
ефективніше працювати з різними фінансовими інструментами.
Депозитарій – це юридична особа, яка створюється у формі
відкритого акціонерного товариства, учасниками якого є не менше
ніж десять зберігачів, і яка здійснює виключно депозитарну
діяльність.
Депозитарна діяльність передбачає надання послуг щодо
зберігання цінних паперів незалежно від форми їх випуску,
відкриття та ведення рахунків у цінних паперах, обслуговування
операцій на цих рахунках (включаючи кліринг та розрахунки за
угодами щодо цінних паперів) та обслуговування операцій емітента
щодо випущених ним цінних паперів.
Національна депозитарна система складається з двох рівнів.
Нижній рівень – це зберігачі, які ведуть рахунки власників
цінних паперів, та реєстратори власників іменних цінних паперів.
Верхній рівень – це Національний депозитарій України і
депозитарії, що ведуть рахунки для зберігачів та здійснюють кліринг
і розрахунки за угодами щодо цінних паперів.
Сферою діяльності Національної депозитарної системи є:
 стандартизація обліку цінних паперів згідно з міжнародними
стандартами;
 уніфікація документообігу щодо операцій з цінними паперами і
нумерація цінних паперів, випущених в Україні, згідно з
міжнародними стандартами;
 відповідальне зберігання всіх видів цінних паперів як у
документарній, так і в бездокументарній формах;
 реальна поставка чи переміщення з рахунку в цінних паперах
з одночасною оплатою грошових коштів відповідно до
розпоряджень клієнтів;
 акумулювання доходів (дивідендів, процентних виплат та
виплат з погашення тощо) щодо цінних паперів, взятих на
обслуговування системою , та їх розподіл за рахунками;
 регламентація та обслуговування механізмів позики та
застави для цінних паперів, що беруться на обслуговування
системою;
 надання послуг щодо виконання обов’язків номінального
утримувача іменних цінних паперів, що беруться на обслуговування
системою;
 розробка, впровадження, обслуговування і підтримка
комп’ютеризованих систем обслуговування обігу рахунків у цінних
паперах і здійснення грошових виплат, пов’язаних з банківськими чи
іншими системами грошового клірингу на щоденній чи іншій 
 Розділ 6. Учасники ринку цінних паперів
127
регулярній основі.
Зберігач – це комерційний банк або торговець цінними
паперами, які здійснюють зберігання та обслуговування обігу цінних
паперів і операцій емітента з цінними паперами на рахунках у
цінних паперах, які належать їх власникам.
Кліринг цінних паперів – це визначення взаємних зобов’язань і
прав власності учасників угод та інших операцій з цінними паперами
в процесі виконання згаданих угод і операцій, під час якого
відбувається збирання, звіряння, виправлення інформації та
підготовка бухгалтерських документів для здійснення цих угод.
В Україні кліринг та розрахунки за угодами щодо цінних паперів
здійснюються виключно депозитаріями, які забезпечують поставку
цінних паперів на рахунки зберігачів у депозитарії з одночасною
оплатою грошових коштів на рахунках зберігачів. Для здійснення
клірингу та розрахунків за угодами щодо цінних паперів депозитарій
має одержати відповідний дозвіл.
Основними видами розрахунково-клірингової діяльності є такі:
 проведення розрахункових операцій між учасниками торгів;
 здійснення заліку взаємних вимог між учасниками розрахунків;
 збирання, звіряння і корекція інформації за здійсненими
угодами;
 контроль за переміщенням цінних паперів при виконанні
контрактів;
 бухгалтерське і документарне оформлення проведених
розрахунків та інше.
Реєстраторська діяльність на фондовому ринку передбачає
збирання, фіксацію, обробку, зберігання та надання даних, що
складають систему реєстру власників іменних цінних паперів, щодо
іменних цінних паперів, їх емітентів та власників.
Підставою для здійснення діяльності з ведення реєстрів
власників іменних цінних паперів в Україні є дозвіл, який видається
Державною комісією з цінних паперів та фондового ринку. Такий
дозвіл можуть отримати господарські товариства, установчі
документи яких передбачають здійснення діяльності з ведення
реєстру власників іменних цінних паперів.
Реєстратор здійснює такі основні функції щодо власників та
належних їм цінних паперів:
 складання реєстру власників іменних цінних паперів та
перелік власників іменних цінних паперів і номінальних утримувачів
на певну дату;
 ведення особових рахунків емітента та зареєстрованих осіб;
Ринок цінних паперів
128
 облік зареєстрованих заставодержателів;
 облік нарахованих та виплачених доходів за іменними
цінними паперами;
 облік іменних цінних паперів на рахунках емітента, пов’язаних
з проведенням корпоративних операцій та операцій по викупу та
погашенню іменних цінних паперів;
 ведення в хронологічному порядку журналу обліку запасів у
реєстрі по кожному виду іменних цінних паперів;
 ведення журналу обліку запитів;
 ведення журналу обліку виданих, погашених, анульованих та
втрачених іменних цінних паперів (сертифікатів іменних цінних
паперів), що випущені в паперовій формі;
 облік та зберігання документів, які є підставою для внесення
змін до реєстру.
Інвестиційні фонди та інвестиційні компанії поєднують
функції фінансових посередників на ринку цінних паперів та
інституційних інвесторів, для яких операції з цінними паперами є
основним видом діяльності.
В Україні інвестиційні фонди акумулюють гроші інвесторів та
передають їх в управління інвестиційному керуючому. Ці фонди
можуть бути відкритими та закритими.
Відкриті фонди створюються на невизначений період часу і
здійснюють викуп своїх інвестиційних сертифікатів у строки,
встановлені інвестиційною декларацією інвестиційного фонду.
Закриті фонди створюються на визначений строк і здійснюють
розрахунки щодо інвестиційних сертифікатів після закінчення строку
діяльності інвестиційного фонду.
Інвестиційний фонд є юридичною особою у формі закритого
акціонерного товариства, яка здійснює виключну діяльність у сфері
спільного інвестування.
Під спільним інвестуванням розуміється діяльність, яка
здійснюється в інтересах і за рахунок засновників та учасників
інвестиційного фонду шляхом випуску інвестиційних сертифікатів та
проведення комерційної діяльності з цінними паперами.
Статутний фонд інвестиційного фонду повинен становити не
менше 2 тисячі мінімальних заробітних плат, встановлених на
момент його реєстрації, і бути сформованим за рахунок внесків
засновників у вигляді коштів, цінних паперів, нерухомого майна.
(Частка нерухомого майна у статутному фонді не повинна
перевищувати 25 %).
Інвестиційний фонд може засновуватися юридичними і 
 Розділ 6. Учасники ринку цінних паперів
129
фізичними особами. Не можуть бути засновниками інвестиційного
фонду юридичні особи, частка державного майна у статутному
фонді яких перевищує 25 %. Засновники несуть відповідальність
перед учасниками інвестиційного фонду в межах вартості належних
їм акцій статутного фонду.
Учасниками інвестиційного фонду є фізичні та юридичні особи,
які придбали інвестиційні сертифікати цього фонду.
Управління активами інвестиційного фонду здійснює
інвестиційний керуючий, який:
 готує проекти інформаційних повідомлень про випуск
інвестиційних сертифікатів;
 організовує продаж інвестиційних сертифікатів;
 спільно з депозитарієм підраховує вартість чистих активів з
розрахунку на один випущений інвестиційний сертифікат і раз на
півроку публікує відповідну інформацію;
 при управлінні активами відкритого інвестиційного фонду
зобов’язаний вживати заходи для викупу інвестиційних сертифікатів
на вимогу їхніх власників.
Інвестиційною компанією визнається торговець цінними
паперами, який, окрім провадження інших видів діяльності, може
залучати кошти для здійснення спільного інвестування шляхом
емісії цінних паперів та їх розміщення.
Інвестиційна компанія створюється у формі акціонерного
товариства або товариства з обмеженою відповідальністю.
Статутний фонд інвестиційної компанії, яка здійснює спільні
інвестиції, повинен становити не менше як 50 тисяч мінімальних
заробітних плат, визначених на момент реєстрації інвестиційної
компанії.
Для здійснення діяльності щодо спільного інвестування
інвестиційна компанія зобов’язана заснувати спеціальну філію –
взаємний фонд.
Взаємний фонд реєструється державою як суб’єкт
підприємницької діяльності, має окремі баланс та поточний рахунок.
На вітчизняному фондовому ринку інвестиційні компанії
займаються торгівлею цінними паперами, діяльністю з управління
активами інвестиційних фондів, а також можуть виступати як
інвестиційні керуючі і консультанти для інших інституційних
інвесторів.
В Україні аналогом трастових компаній є довірчі товариства.
Вони створюються як товариства з додатковою відповідальністю і
здійснюють представницьку діяльність відповідно до договору, 
Ринок цінних паперів
130
укладеного з довірителями майна щодо реалізації їхніх прав
власників.
Під представницькою діяльністю слід розуміти діяльність, що
здійснюється представниками від імені і за рахунок власників
майна.
На фондовому ринку довірчі товариства здійснюють
представницьку діяльність щодо обслуговування цінних паперів
довірителя відповідно до договору доручення, укладеного між
довірителем та довірчим товариством.
Довірче товариство, якому цінні папери передані для
здійснення операцій з ними за дорученням і в інтересах власника,
реєструється в системі ведення реєстру власників іменних цінних
паперів як номінальний утримувач.
Засновники довірчого товариства відповідають за його
зобов’язаннями своїми внесками до статутного фонду, а при
недостатності цих сум – додатково належним їм майном у
п’ятикратному розмірі до внеску кожного учасника.
Вартість активів, прийнятих у довірче управління, не повинна
сумарно перевищувати частки довіреної особи у статутному фонді
довірчого товариства та відповідно її особистої додаткової
відповідальності.
Для попередження зловживань у сфері довірчого управління
цінними паперами на вітчизняному фондовому ринку потрібно
запровадити чіткі законодавчі основи довірчої власності.
Основні поняття і терміни: емітент, інвестор, індивідуальний
інвестор, інституційний інвестор, торгівля цінними паперами,
депозитарна діяльність, розрахунково-клірингова діяльність,
діяльність з ведення реєстру власників іменних цінних паперів,
комісійна діяльність з цінними паперами, спільне інвестування,
довірчі товариства.
Питання для самоконтролю
1. Визначте сутність та мету емісії цінних паперів.
2. У чому полягають особливості випуску цінних паперів
окремими емітентами на фондовому ринку України?
3. Які функції виконують емітенти на ринку цінних паперів?
4. Розкрийте поняття та охарактеризуйте цілі інвестиційної
діяльності на фондовому ринку.
5. Які бувають види інвестиційних портфелів?
 Розділ 6. Учасники ринку цінних паперів
131
6. Чим опосередковується взаємодія між емітентом та
інвестором?
7. Дайте визначення професійної діяльності на ринку цінних
паперів.
8. Охарактеризуйте види діяльності торговців цінними
паперами.
9. Що передбачає депозитарна діяльність з цінними
паперами?
10. Для чого здійснюється розрахунково-клірингова діяльність?
11. Назвіть основні функції реєстратора щодо іменних цінних
паперів.
12. У чому полягають цілі діяльності інвестиційних фондів та
інвестиційних компаній?
13. Чим відрізняються відкритий і закритий інвестиційний фонд?
14. У чому, на Вашу думку, полягає недосконалість вітчизняного
законодавства про довірчу власність і які Ви бачите шляхи
вдосконалення відносин довірчого управління цінними паперами на
фондовому ринку?
Тести до розділу 6
Знайдіть правильну відповідь (одну або кілька)
Тест 6.1. Акціонерне товариство може випускати такі види
цінних паперів:
А. Акції.
Б. Облігації.
В. Векселі.
Г. Ощадні сертифікати.
Тест 6.2. Рішення про випуск облігацій внутрішньої державної
позики приймається:
А. Міністерством фінансів України.
Б. Кабінетом Міністрів України.
В. Національним банком України.
Тест 6.3. Інвесторами вважаються юридичні та фізичні особи,
які:
А. Придбають цінні папери з метою одержання доходу чи
збільшення вартості цінних паперів або набуття відповідних прав, 
Ринок цінних паперів
132
що надаються власнику цінних паперів відповідно до чинного
законодавства.
Б. Здійснюють управління інвестиційним фондом на основі
укладеної з ним угоди.
В. Здійснюють професійну діяльність на ринку цінних паперів.
Тест 6.4. Депозитарна діяльність передбачає:
А. Надання послуг щодо зберігання цінних паперів, обліку прав
власності на цінні папери, обслуговування угод з цінними паперами.
Б. Ведення відкритих аукціонних торгів цінними паперами.
В. Одержання прибутку від спільного інвестування.
Тест 6.5. Торговці цінними паперами можуть здійснювати:
А. Комісійну діяльність з цінними паперами.
Б. Комерційну діяльність з цінними паперами.
В. Консультаційну діяльність з обігу цінних паперів.
Тест 6.6. Відкритий інвестиційний фонд здійснює викуп своїх
інвестиційних сертифікатів:
А. У строки, встановлені інвестиційною декларацією
інвестиційного фонду.
Б. Після закінчення строку діяльності інвестиційного фонду.
Тест 6.7. Інвестиційна компанія створюється у формі:
А. Акціонерного товариства .
Б. Товариства з обмеженою відповідальністю.
В. Товариства з додатковою відповідальністю.
Г. Повного товариства.
Д. Командитного товариства.
Тест 6.8. Довірче товариство здійснює:
А. Комерційну діяльність з цінними паперами.
Б. Комісійну діяльність з цінними паперами.
В. Представницьку діяльність з цінними паперами.
 Розділ 6. Учасники ринку цінних паперів
133
Тест 6.9. Учасники довірчого товариства відповідають по його
зобов’язаннях:
А. Своїми внесками до статутного фонду.
Б. Належним їм майном у п’ятикратному розмірі до внеску
кожного учасника.
Тест 6.10. Реєстратор здійснює такі функції щодо власників та
належних їм іменних цінних паперів:
А. Складання реєстру власників іменних цінних паперів.
Б. Облік нарахованих та виплачених доходів за іменними
цінними паперами.
В. Надання клієнтам інформації щодо курсів цінних паперів.
Г. Зберігання цінних паперів.
Ринок цінних паперів
134
Розділ 7
Державне регулювання ринку цінних
паперів
7.1. Необхідність, мета і функції державного
регулювання ринку цінних паперів
Ринок цінних паперів є надзвичайно складною та унікальною
системою, де переплітаються інтереси держави, населення,
суб’єктів підприємницької діяльності. Ефективне і стабільне його
функціонування можливе за умови державного впливу з допомогою
законів, правил і спеціальних органів на діяльність емітентів,
інвесторів та фінансових посередників. Підтримання рівноваги
взаємних інтересів учасників ринку цінних паперів забезпечується
шляхом його державного регулювання.
Державним регулюванням ринку цінних паперів визнається
здійснення державою комплексних заходів щодо упорядкування,
контролю, нагляду за ринком цінних паперів та їх похідних та
запобігання зловживанням і порушенням у цій сфері.
Державне регулювання ринку цінних паперів передбачає
належне впорядкування відносин з приводу випуску, розміщення та
обігу цінних паперів, яке здійснюється в межах компетенції
уповноваженими державними органами відповідної країни шляхом
використання нормативно-правових актів, запровадження контролю
за дотриманням норм цих актів учасниками фондового ринку,
включаючи державу.
Державне регулювання ринку цінних паперів здійснюється з
метою:
 реалізації єдиної державної політики у сфері випуску та обігу
цінних паперів та їх похідних;
 створення умов для ефективної мобілізації та розміщення
учасниками ринку цінних паперів фінансових ресурсів з
урахуванням інтересів суспільства;
 одержання учасниками ринку цінних паперів інформації про
умови випуску та обігу цінних паперів, результати фінансовогосподарської діяльності емітентів, обсяги і характер угод з цінними
паперами та іншої інформації, що впливає на формування цін на
ринку цінних паперів;
 Розділ 7. Державне регулювання ринку цінних паперів
135
 забезпечення рівних можливостей для доступу емітентів,
інвесторів і посередників на ринок цінних паперів;
 гарантування прав власності на цінні папери;
 захист прав учасників фондового ринку;
 інтеграція у європейський та світовий фондові ринки;
 дотримання учасниками ринку цінних паперів вимог актів
законодавства;
 запобігання монополізації та створення умов для розвитку
добросовісної конкуренції на ринку цінних паперів;
 контролю за прозорістю та відкритістю ринку цінних паперів.
Регулювання первинного ринку цінних паперів спрямоване на
підтримання єдиного порядку випуску і обігу цінних паперів шляхом
реєстрації.
Регулювання вторинного ринку цінних паперів здійснюється
через ліцензування учасників професійного ринку, інвестиційних
інститутів та через механізми оподаткування операцій з цінними
паперами.
Досвід розвинутих країн свідчить, що у сфері регулювання
фондового ринку держава повинна виконувати наступні функції:
 розробка концепції розвитку ринку та напрямків її реалізації;
 концентрація державних і приватних ресурсів для створення
інфраструктури фондового ринку;
 забезпечення фінансової безпеки на ринку цінних паперів;
 встановлення правових норм функціонування ринку, контроль
за їх дотриманням, використання санкцій за їх порушення;
 створення системи достовірної та доступної інформації про
стан ринку цінних паперів;
 створення надійної системи захисту прав інвесторів;
 попередження негативного впливу на фондовий ринок інших
видів державного регулювання (грошово-кредитного, валютного,
податкового);
 належне регулювання ринку державних цінних паперів.
Концепцією функціонування та розвитку фондового ринку
України визначено, що головним принципом регулювання
фондового ринку є першочергова реалізація загальнонаціональних
інтересів і забезпечення гарантій та безпеки інвестиційної
діяльності в економіці України, а сама система регулювання
повинна виконувати такі функції:
 визначення ключових напрямів розвитку фондового ринку та
ролі учасників цього ринку;
 створення для учасників ринку сприятливого законодавчого 
Ринок цінних паперів
136
та регулюючого оточення;
 створення перешкод та встановлення відповідальності за дії,
які можуть призвести до дезорганізації ринку, його руйнування,
недобросовісної конкуренції та омани інвесторів, маніпулювання
цінами та шахрайства з фінансовими ресурсами, в тому числі по
довірчих операціях.
Концепція державного регулювання ринку цінних паперів кожної
країни залежить від історії розвитку її фондового ринку, ступеню
централізації управління.
Існує дві основні концепції державного регулювання. Згідно
першої концепції регулювання ринку переважно концентрується
державними органами, і тільки незначна частина повноважень з
нагляду та контролю передається державним саморегулівним
організаціям. Друга концепція передбачає, що максимально
можливий обсяг повноважень передається саморегулівним
організаціям. При цьому держава зберігає за собою основні
контрольні функції і можливість втручання в процес
саморегулювання. Прикладом першої концепції є регулювання
фондового ринку Франції, другої – регулювання фондового ринку
Великобританії.
Державне регулювання діяльності учасників ринку цінних
паперів має відповідне законодавче забезпечення. В його основу
покладені конституційні положення щодо створення і
функціонування фінансового ринку.
Регулювання правовідносин на українському фондовому ринку
здійснюється за допомогою Законів України, Указів Президента
України, Постанов Кабінету Міністрів України, нормативних актів
Державної комісії з цінних паперів та фондового ринку. Серед них є
нормативно-правові акти, що регулюють виключно сферу випуску
та обігу цінних паперів. Це, наприклад, Закони України “Про цінні
папери і фондову біржу”, “Про державне регулювання ринку цінних
паперів в Україні”, “Про Національну депозитарну систему та
особливості електронного обігу цінних паперів в Україні”, Укази
Президента України “Про інвестиційні фонди та інвестиційні
компанії”, “Про Державну комісію з цінних паперів та фондового
ринку” та ін.
Законодавче регулювання відносин на фондовому ринку
здійснюється також і з допомогою нормативно-правових актів, що
поширюються і на інші сфери фінансово-економічної діяльності.
Маються на увазі Закони України “Про власність”, “Про
підприємництво”, “Про господарські товариства”, “Про інвестиційну 
 Розділ 7. Державне регулювання ринку цінних паперів
137
діяльність”, “Про оподаткування прибутку підприємств” та ін.
Крім того, системи державного регулювання ринку цінних
паперів поділяються на системи “необмеженої” і “обмеженої”
свободи дій.
У системі “необмеженої” свободи дій учасники ринку цінних
паперів в умовах неврегульованості окремих аспектів ринкових
відносин можуть приймати будь-які не заборонені законом рішення
відносно своєї поведінки на ринку. Такі системи існують у більшості
розвинутих країн: США, Великобританії, Франції, Німеччині та ін.
Така система притаманна і фондовому ринку України.
У системі “обмеженої” свободи дій учасники ринку цінних
паперів в умовах відсутності чітких вказівок в нормативно-правових
актах держави відносно того, що дозволено робити, не мають права
діяти на власний розсуд. Тобто відсутність явно вираженого
дозволу на здійснення певних дій розглядається як заборона
здійснення цих дій. Така система існує в Японії.
7.2. Форми державного регулювання ринку
цінних паперів
З метою впорядкування фондового ринку та підвищення
дисциплінованості його учасників, підтримання довіри до фондового
ринку та забезпечення його динамічного розвитку держава здійснює
регулювання ринку цінних паперів у таких формах:
 прийняття актів законодавства з питань діяльності учасників
ринку цінних паперів;
 регулювання випуску та обігу цінних паперів, прав та
обов’язків учасників ринку цінних паперів;
 видачі спеціальних дозволів (ліцензій) на здійснення
професійної діяльності на ринку цінних паперів та забезпечення
контролю за такою діяльністю;
 заборони та зупинення на певний термін (до одного року)
професійної діяльності на ринку цінних паперів у разі відсутності
спеціального дозволу (ліцензії) на цю діяльність та притягнення до
відповідальності за здійснення такої діяльності згідно з чинним
законодавством;
 реєстрації випусків (емісій) цінних паперів та інформації про
випуск (емісію) цінних паперів;
 контролю за дотриманням емітентами порядку реєстрації 
Ринок цінних паперів
138
випуску цінних паперів та інформації про випуск цінних паперів,
умов продажу (розміщення) цінних паперів, передбачених такою
інформацією;
 створення системи захисту прав інвесторів і контролю за
дотриманням цих прав емітентами цінних паперів та особами, які
здійснюють професійну діяльність на ринку цінних паперів;
 контролю за достовірністю інформації, що подається
емітентами та особами, які здійснюють професійну діяльність на
ринку цінних паперів, контролюючим органам;
 встановлення правил та стандартів здійснення операцій на
ринку цінних паперів та контролю за їх дотриманням;
 контролю за дотриманням антимонопольного законодавства
на ринку цінних паперів;
 контролю за системами ціноутворення на ринку цінних
паперів;
 контролю за діяльністю осіб, які обслуговують випуск та обіг
цінних паперів;
 проведення інших заходів щодо державного регулювання і
контролю за випуском та обігом цінних паперів.
7.3. Органи державного регулювання ринку
цінних паперів
Загальні основи державного регулювання ринку цінних паперів
забезпечують вищі органи законодавчої та виконавчої влади.
Верховна Рада України розробляє законодавчі акти з питань
розвитку фондового ринку. Президент України здійснює загальне
керівництво розвитком фондового ринку. Кабінет Міністрів України
визначає основні напрями державної політики щодо фондового
ринку, затверджує концепцію його розвитку.
В межах своєї компетенції здійснюють регулювання ринку
цінних паперів України Міністерство фінансів, Міністерство
економіки, Національний банк України, Державна податкова
адміністрація, Фонд державного майна, Антимонопольний комітет.
Центральним органом державної виконавчої влади, який
здійснює регулюючі та контролюючі функції на фондовому ринку
України, є Державна комісія з цінних паперів та фондового ринку.
Державна комісія з цінних паперів та фондового ринку 
 Розділ 7. Державне регулювання ринку цінних паперів
139
утворюється у складі Голови Комісії та шести членів комісії,
підпорядковується Президенту України, звітує перед Верховною
Радою України. І Голова Комісії, і її члени призначаються та
звільняються Президентом України за погодженням з Верховною
Радою України. Термін повноважень Голови Комісії та членів Комісії
– сім років. Одна й та ж сама особа не може бути членом Комісії
більше двох термінів підряд.
Державна комісія з цінних паперів та фондового ринку має у
своєму складі територіальні органи, які координують свою
діяльність з місцевими державними адміністраціями, органами
місцевого самоврядування.
Державна комісія з цінних паперів та фондового ринку
розробляє і затверджує з питань, що належать до її компетенції,
акти законодавства, обов’язкові для виконання центральними та
місцевими органами виконавчої влади, органами місцевого
самоврядування, учасниками ринку цінних паперів.
При Державній комісії з цінних паперів та фондового ринку
створюється Консультаційно-експертна рада, яка розробляє
рекомендації щодо політики на ринку цінних паперів та бере участь
у підготовці та обговоренні проектів актів законодавства, які
розробляються та розглядаються Державною комісією з цінних
паперів та фондового ринку.
Основними завданнями Державної комісії з цінних паперів та
фондового ринку є:
 формування та забезпечення реалізації єдиної державної
політики щодо розвитку та функціонування ринку цінних паперів та
їх похідних в Україні, сприяння адаптації національного ринку цінних
паперів до міжнародних стандартів;
 координація діяльності державних органів з питань
функціонування в Україні ринку цінних паперів та їх похідних;
 здійснення держаного регулювання та контролю за випуском і
обігом цінних паперів та їх похідних на території України,
додержання законодавства у цій сфері;
 захист прав інвесторів шляхом застосування заходів щодо
запобігання і припинення порушень законодавства на ринку цінних
паперів, застосування санкцій за порушення законодавства у межах
своїх повноважень;
 сприяння розвитку ринку цінних паперів;
 узагальнення практики застосування законодавства України з
питань випуску та обігу цінних паперів в Україні, розроблення
пропозицій щодо його вдосконалення.
Ринок цінних паперів
140
Державна комісія з цінних паперів та фондового ринку наділена
такими повноваженнями:
 робити висновки про віднесення цінних паперів до того чи
іншого виду, визначеного чинним законодавством;
 встановлювати обов’язкові нормативи достатності власних
коштів і інші показники та вимоги, що обмежують ризики по
операціях з цінними паперами в ході здійснення діяльності по
випуску та обігу цінних паперів, інших видів професійної діяльності
на ринку цінних паперів (за винятком банківських операцій);
 встановлювати за погодженням з Кабінетом Міністрів України
плату за видачу спеціальних дозволів (ліцензій), реєстрацію
документів, надання інформації за запитами юридичних та фізичних
осіб і спрямування отриманих коштів до Державного бюджету
України;
 встановлювати обмеження щодо суміщення видів
професійної діяльності на ринку цінних паперів;
 здійснювати контроль за діяльністю учасників фондового
ринку;
 розробляти та впроваджувати моделі інфраструктури
фондового ринку та ін.
Державна комісія з цінних паперів та фондового ринку
координує роботу з підготовки фахівців з питань фондового ринку,
встановлює кваліфікаційні вимоги щодо осіб, які здійснюють
професійну діяльність з цінними паперами, проводить сертифікацію
фахівців.
Важливим напрямком її діяльності є організація наукових
досліджень з питань функціонування фондового ринку в Україні.
Саморегулівною організацією визнається інститут фондового
ринку, зареєстрований Державною комісією з цінних паперів та
фондового ринку, основною метою якого є упорядкування відносин,
здійснюваних з цінними паперами шляхом установлення правил,
стандартів, критеріїв поведінки на ринку.
Державна комісія з цінних паперів та фондового ринку, інші
державні органи, що здійснюють регулювання ринку цінних паперів,
можуть делегувати саморегулівним організаціям свої
повноваження, що стосуються:
 розробки та впровадження правил, стандартів та вимог до
здійснення операцій на фондовому ринку;
 сертифікації фахівців фондового ринку;
 надання дозволів (ліцензій) особам, які здійснюють
професійну діяльність на фондовому ринку;
 збору, узагальнення та аналітичної обробки статистичної
інформації про професійну діяльність на фондовому ринку.
 Розділ 7. Державне регулювання ринку цінних паперів
141
7.4. Регулювання інформаційного забезпечення
фондового ринку
Концепцією функціонування та розвитку фондового ринку
України передбачено, що для створення достатньої прозорості
фондового ринку повинно забезпечуватися широке інформування
про доходність операцій з цінними паперами та ризики, пов’язані як
з емітентами, так і з діяльністю посередників на фондовому ринку.
Інформаційне забезпечення здійснюватиметься шляхом
встановлення процедур та стандартів розкриття інформації про
емісії цінних паперів, емітентів, ціни та обсяги торгівлі цінними
паперами. Подавати таку інформацію повинні емітенти,
посередники, системи біржової та позабіржової торгівлі, Комісія з
цінних паперів та фондового ринку через офіційні та спеціальні
видання.
Законодавством України передбачено, що інформація про
випуск акцій та облігацій підприємств, що пропонуються для
відкритого продажу, підлягає обов’язковому опублікуванню в
органах преси Верховної Ради України та Кабінету Міністрів України
і офіційному виданні фондової біржі не менше як за 10 днів до
початку передплати на ці цінні папери. І тільки через 30 днів після
опублікування оголошення про випуск акцій та облігацій
підприємств, що пропонуються для відкритого продажу, вони
допускаються до розміщення серед інвесторів. А у разі виникнення
будь-яких змін у інформації про їх випуск, емітент повинен
опублікувати інформацію про зміни, що сталися, до закінчення 30-
денного строку для опублікування інформації.
Реєструвальний орган має право у разі виявлення
недостовірних даних у опублікованій інформації про випуск акцій,
облігацій підприємств зупинити їх розміщення до того часу, поки
емітент цих цінних паперів не внесе до неї відповідних змін.
Стосовно правових вимог до регулярної інформації про
емітента він зобов’язаний не менше одного разу на рік
інформувати громадськість про своє господарсько-фінансове
становище і результати діяльності. Тобто щорічно публікується звіт
емітента і надсилається держателям іменних акцій та
реєструвальному органу.
У річному звіті повинні міститись такі дані про емітента:
 інформація про результати господарювання за попередній
рік;
Ринок цінних паперів
142
 підтверджені аудитором (аудиторською фірмою) річний
баланс та довідка про фінансовий стан;
 основні відомості про додатково випущені цінні папери;
 обґрунтування змін у персональному складі службових осіб.
Окрім того, якщо в господарській діяльності емітента відбулися
зміни, які вплинули на вартість його цінних паперів і змінили розмір
доходу про них, то емітент зобов’язаний протягом двох днів
надіслати фондовій біржі і реєструвальному органу, а також
опублікувати у офіційному виданні фондової біржі інформацію про
ці зміни. Це можуть бути відомості про:
 зміни прав на цінні папери;
 зміни у персональному складі службових осіб;
 арешт банківських рахунків емітента;
 початок дій по фінансовій санації;
 реорганізація, зупинення або припинення діяльності емітента;
 знищення не менш як 10 % майна емітента внаслідок надзвичайних обставин;
 пред’явлення позову до емітента в розмірі, що перевищує
10 % статутного фонду або суми вартості основних і оборотних
засобів емітента;
 одержання кредиту або емісію цінних паперів у розмірі, що
перевищує 50 % статутного фонду або суми вартості основних та
оборотних засобів емітента.
Емітент у зв’язку з опублікуванням недостовірних відомостей
про нього, які можуть вплинути на вартість цінних паперів або
розмір доходу про них, зобов’язаний протягом двох робочих днів
вжити заходів щодо виправлення цих відомостей.
Реєстрація випуску акцій та облігацій підприємств та інформації
про випуск акцій та облігацій підприємств, що пропонуються для
відкритого продажу, здійснюється Державною комісією з цінних
паперів та фондового ринку.
Інформація про випуск цінних паперів емітента містить такі
відомості:
 характеристику емітента;
 опис ділової діяльності емітента, засвідчений аудитором,
насамперед інформаційні відомості про виробництво, реалізацію,
наукові дослідження та інвестиції;
 дані про емісію цінних паперів;
 перелік і результати попередніх емісій цінних паперів, а також
розподіл цінних паперів за видами;
 кількість іменних акцій, випущених емітентом, у тому числі 
 Розділ 7. Державне регулювання ринку цінних паперів
143
акцій, що знаходяться у власності керівних працівників;
 строк погашення (для облігацій).
Відомості, що містяться в інформації про випуск цінних паперів,
не можуть мати давність більше шести місяців та повинні
відповідати реальній дійсності, бути придатними для оцінки
господарсько-фінансового стану емітента.
Інформація про випуск цінних паперів обов’язково повинна
включати характеристику можливих ризиків у діловій діяльності
емітента.
У разі виникнення змін у інформації про випуск цінних паперів
емітент цінних паперів повинен подати відповідну інформацію в
реєструвальний орган до закінчення 30-денного строку з дня
подання першої інформації.
Емітент також зобов’язаний подавати в реєструвальний орган
звіт про наслідки випуску цінних паперів, який містить таку основну
інформацію:
 дату початку і дату закінчення відкритого продажу цінних
паперів;
 фактичну ціну реалізації цінних паперів;
 кількість реалізованих цінних паперів;
 загальну вартість реалізованих цінних паперів у такому
розподілі: грошові кошти, внесені як плата за акції; вартісна оцінка
матеріальних засобів, внесених як плата за акції; оцінка іноземної
валюти, внесеної як плата за акції.;
 для акцій – розподіл коштів на статутний фонд (у сумі
номінальної вартості реалізованих акцій) і додаткові власні кошти (в
сумі перевищення фактичної ціни продажу акцій над їх номінальною
вартістю);
 комісія та інші види винагород, виплачені торговцям цінними
паперами (якщо емітент користується їх послугами).
Усі звіти підписуються керівником і головним бухгалтером
емітента, які несуть відповідальність за достовірність інформації.
Слід зауважити, що не всяка інформація на фондовому ринку
може бути доступною для будь-кого, хто бажає її отримати. Так,
наприклад, доступ до системи реєстру обмежується колом осіб, які
мають право отримати цю інформацію, тобто емітентами,
зареєстрованими особами, державними органами та установами в
межах наданих їм повноважень, передбачених чинним
законодавством. При цьому емітент має право отримати всю
інформацію, що міститься в реєстрі, але не має права її
розголошувати. Зареєстровані особи не мають права на отримання 
Ринок цінних паперів
144
інформації щодо інших власників та належних їм іменних цінних
паперів.
Торговці цінними паперами не мають права розголошувати
комерційну таємницю клієнтів, за винятком випадків надання такої
інформації на вимогу уповноважених державних органів, відповідно
до чинного законодавства.
7.5. Контрольна функція держави на ринку
цінних паперів
Одним із головних принципів розвитку фондового ринку є його
контрольованість, тобто створення надійно діючого механізму
обліку і контролю, запобігання і профілактики зловживань та
злочинності на ринку цінних паперів.
Державний контроль ринку цінних паперів може здійснюватися
у формах:
 організаційного контролю, пов’язаного з державним наглядом
за діяльністю таких організацій, як фондові біржі, депозитарії,
реєстратори, торговці цінними паперами та ін.;
 захисного контролю, що опосередковує взаємовідносини між
емітентами, інвесторами, фінансовими посередниками і
спрямовується на перевірку взаємних прав і обов’язків учасників
фондового ринку згідно укладених договорів;
 структурного контролю, що дає змогу державі впливати на
ринок цінних паперів через встановлення певних обмежень на
діяльність емітентів, посередників, іноземних інвесторів, на обіг
окремих фінансових інструментів.
Основні контрольні функції на ринку цінних паперів виконує
Державна комісія з цінних паперів та фондового ринку. Зокрема,
вона має такі повноваження:
 у разі порушення законодавства щодо цінних паперів,
нормативних актів Державної комісії з цінних паперів та фондового
ринку виносити попередження, зупиняти на термін до одного року
розміщення (продаж) та обіг цінних паперів того чи іншого емітента
дію спеціальних дозволів (ліцензій), виданих Державною комісією з
цінних паперів та фондового ринку, анулювати їх дію;
 у разі виявлення ознак правопорушення у вигляді випуску в
обіг або розміщення не зареєстрованих відповідно до чинного
законодавства цінних паперів або діяльності на ринку цінних 
 Розділ 7. Державне регулювання ринку цінних паперів
145
паперів без спеціального дозволу (ліцензії) зупиняти всі операції по
банківських рахунках відповідної юридичної особи до виконання або
скасування в судовому порядку рішення про накладення штрафу, за
винятком сплати державного мита із заяв і скарг, що подаються до
суду;
 у разі порушення фондовою біржею законодавства про цінні
папери і Статуту та Правил фондової біржі зупиняти торгівлю на
фондовій біржі до усунення таких порушень;
 здійснювати контроль за достовірністю інформації, що
надається емітентами та особами, які здійснюють професійну
діяльність на ринку цінних паперів, та її відповідністю встановленим
стандартам;
 проводити самостійно чи разом з іншими відповідними
органами перевірки фінансово-господарської діяльності емітентів,
осіб, які здійснюють професійну діяльність на ринку цінних паперів,
фондових бірж та саморегулівних організацій;
 надсилати емітентам, особам, які здійснюють професійну
діяльність на ринку цінних паперів, фондовим біржам та
саморегулівним організаціям обов’язкові для виконання
розпорядження про усунення порушень законодавства про цінні
папери та вимагати надання відповідних документів відносно до
чинного законодавства;
 надсилати матеріали в правоохоронні органи стосовно фактів
правопорушень, за які передбачена адміністративна та кримінальна
відповідальність, якщо до компетенції комісії не входить накладення
адміністративних стягнень за відповідні правопорушення;
 надсилати матеріали в органи Антимонопольного комітету
України у разі виявлення порушень антимонопольного
законодавства;
 накладати адміністративні стягнення і штрафні та інші санкції
за порушення чинного законодавства на юридичних осіб та їх
співробітників, аж до анулювання дозволів на здійснення
професійної діяльності на ринку цінних паперів;
 порушувати питання про звільнення з посад керівників
фондових бірж та інших установ інфраструктури фондового ринку у
випадках недодержання ними чинного законодавства України, з
метою захисту інтересів інвесторів та громадян;
 призначати тимчасово (до двох місяців) керівників фондових
бірж, депозитаріїв та інших установ інфраструктури фондового
ринку, зупиняти або припиняти допуск цінних паперів на фондові
біржі або торгівлю ними на будь-якій фондовій біржі, зупиняти 
Ринок цінних паперів
146
кліринг та укладення договорів купівлі-продажу на певний термін
для захисту держави, інвесторів;
 здійснювати разом з іншими виконавчими органами контроль
за поліграфічною базою з випуску цінних паперів;
 здійснювати моніторинг руху інвестицій в Україну та за її межі,
що здійснюються через фондовий ринок;
 вилучати під час проведення перевірок на строк до трьох діб
документи, що підтверджують факти порушення актів
законодавства про цінні папери.
Уповноважені особи Державної комісії з цінних паперів та
фондового ринку мають право:
 безперешкодно входити до підприємства, в установи,
організації за службовим посвідченням та мати доступ до
документів і інших матеріалів, необхідних для проведення
перевірки;
 вимагати для перевірки необхідні документи та іншу
інформацію у зв’язку з реалізацією своїх повноважень;
 залучати за погодженням з відповідними центральними та
місцевими органами виконавчої влади, органами місцевої влади та
самоврядування, підприємствами і об’єднаннями їх спеціалістів,
депутатів місцевих Рад (за їх згодою) для проведення перевірок та
ревізій;
 відповідно до розподілу обов’язків чи письмового доручення
здійснювати в межах наданих повноважень розгляд справ про
порушення чинного законодавства щодо випуску та обігу цінних
паперів, у тому числі стандартів, норм і правил, визначених
нормативними актами Державної комісії з цінних паперів та
фондового ринку, ставити питання перед органами Прокуратури та
Міністерством внутрішніх справ України про проведення
розслідувань або інших заходів відповідно до чинного
законодавства.
Основні поняття і терміни: державне регулювання, концепції
державного регулювання фондового ринку, форми державного
регулювання фондового ринку, саморегулівна організація,
організаційний контроль, захисний контроль, структурний контроль.
 Розділ 7. Державне регулювання ринку цінних паперів
147
Питання для самоконтролю
1. Розкрийте сутність та мету державного регулювання ринку
цінних паперів.
2. Назвіть основні форми державного втручання в діяльність
учасників ринку цінних паперів.
3. У чому полягають особливості регулювання первинного і
вторинного ринку цінних паперів?
4. Які функції виконує держава у сфері регулювання
фондового ринку?
5. Охарактеризуйте законодавче забезпечення державою
регулювання ринку цінних паперів.
6. Назвіть основні завдання Державної комісії з цінних паперів
та фондового ринку.
7. З якою метою створюються саморегулівні організації?
8. Проаналізуйте характер контролю з боку держави за
розвитком фондового ринку в Україні.
Тести до розділу 7
Знайдіть правильну відповідь (одну або кілька)
Тест 7.1. Державне регулювання ринку цінних паперів означає:
1. Комплекс заходів щодо впорядкування, регулювання та
контролю за ринком цінних паперів та їх похідними, здійснюваний
уповноваженими державою органами.
2. Зміну номінальної вартості усіх випущених одним емітентом
цінних паперів.
3. Сукупність процедур та операцій з випуску, обігу та
погашення цінних паперів.
Тест 7.2. Формами державного регулювання ринку цінних
паперів є:
А. Видача ліцензій на здійснення професійної діяльності на
ринку цінних паперів.
Б. Реєстрація емісій цінних паперів та інформації про їх випуск.
В. Контроль за системами ціноутворення на ринку цінних
паперів.
Г. Відчуження цінних паперів як первинним, так і наступним
власникам, коло яких визначене заздалегідь.
Ринок цінних паперів
148
Тест 7.3. Основною метою діяльності саморегулівної організації
є:
А. Одержання прибутку.
Б. Захист інтересів учасників ринку цінних паперів.
В. Визначення взаємних зобов’язань щодо угод з цінними
паперами та розрахунків за ними.
Тест 7.4. Емітент зобов’язаний надавати інформацію про своє
фінансово-господарське становище:
А. Щоквартально.
Б. Не менше одного разу на рік.
В. Раз у півроку.
Тест 7.5. Доступ до системи реєстру власників іменних цінних
паперів мають:
А. Емітенти.
Б. Інституційні інвестори.
В. Державна комісія з цінних паперів та фондового ринку.
Розділ 8. Особливості розвитку ринку
 цінних паперів України
149
Розділ 8
Особливості розвитку ринку цінних паперів
України
8.1. Сучасний стан, тенденції та закономірності
розвитку вітчизняного фондового ринку
Успішне здійснення економічних реформ можливе тільки за
умови здатності фінансового сектора до ефективної мобілізації та
перерозподілу інвестиційних ресурсів. Вдала реалізація
інвестиційної політики в Україні безпосередньо залежить від
становлення та налагодженого функціонування фондового ринку.
Формування повноцінного ринку цінних паперів актуалізується
його надзвичайно великою роллю у сучасному економічному
механізмі. Бо саме тут спрацьовують ті фінансові інструменти, що
сприяють обігу і раціональному розміщенню фінансових ресурсів,
створюють умови для розвитку конкуренції і обмеження
монополізму, трансформують грошові заощадження у
капіталовкладення, стимулюють структурну перебудову економіки,
залучають широкі верстви населення до управління власністю.
Створення вітчизняного ринку цінних паперів є процесом
складним і суперечливим, супроводжується низкою протиріч, що
особливо поглиблюються відсутністю достатнього досвіду,
обмеженістю науково-методичних розробок, недосконалістю
нормативно-правової бази і, нарешті, кризою політичного та
соціально-економічного життя суспільства.
Однак розвиток ринку цінних паперів в Україні уже базується на
серйозних дослідженнях і розробках. Насамперед, створено
систему його законодавчого регулювання, в основу якої покладена
Конституція України.
З питань законодавчого регулювання правовідносин на
українському фондовому ринку прийнято ряд Кодексів і Законів
України, Указів Президента України, Постанов Кабінету Міністрів
України, нормативних актів міністерств та відомств. Порядок
регулювання відносин та діяльності на ринку цінних паперів
визначається Законами України: „Про власність”, „Про цінні папери
та фондову біржу”, „Про господарські товариства”, „Про заставу”,
„Про банки і банківську діяльність”, „Про державне регулювання 
Ринок цінних паперів
150
ринку цінних паперів в Україні”, пакетами Законів України про
приватизацію, оподаткування, антимонопольним законодавством.
У квітні 2001 року Урядовий комітет економічного розвитку
затвердив проект Концепції корпоративно-дивідендної політики
держави. Згадана Концепція відображає диференційований підхід
до напрямів використання прибутку та визначення розміру
дивідендів на основі фінансових можливостей та інвестиційних
потреб підприємств, а також необхідності поповнення доходної
частини Державного бюджету України. Концепція передбачає:
 запровадження механізмів планування фінансових
результатів діяльності акціонерних товариств;
 встановлення чіткої та прозорої системи визначення частини
прибутку, що спрямовується на виплату дивідендів;
 вирішення питань додаткової емісії, котирування акцій на
біржах;
 використання акцій та облігацій для збільшення статутних
фондів акціонерних товариств, в яких держава володіє
корпоративними правами.
Розроблена Програма розвитку фондового ринку на 2001-2005
роки. Програму розробила спеціальна робоча група, ініціатором
створення якої стала Державна комісія з цінних паперів та
фондового ринку за підтримки консалтингової компанії FMI –
контрактора Американського агентства з міжнародного розвитку
(USAID). У роботі групи брали участь керівники великих учасників
фондового ринку, представники багатьох міністерств та відомств,
народні депутати, міжнародні донори.
У Програмі передбачені певні обмеження щодо торгівлі акціями
підприємств, перелік яких затверджують Державна комісія з цінних
паперів і фондового ринку і Міністерство економіки, виключно на
організованих ринках, що сприятиме концентрації та централізації
фондового ринку. Згідно із Програмою Президент має ініціювати
спрощення процедури ввезення-вивезення капіталу і здійснення
розрахунків за принципом „поставка проти оплати” через
розрахунковий банк депозитарію. При цьому пропонується створити
в Україні єдиний центральний кліринговий депозитарій
корпоративних цінних паперів, яким управляли б переважно
професійні учасники ринку, з одночасним наданням державі права
вето.
Початком розвитку фондового ринку України стало прийняття у
1991 році Закону України „Про цінні папери і фондову біржу”.
Розділ 8. Особливості розвитку ринку
 цінних паперів України
151
Зародження ринку цінних паперів відбувалось стихійно й
неорганізовано. Хаотична та безконтрольна діяльність акціонерних
та фінансових компаній, що займалися залученням коштів від
населення під випуск власних цінних паперів, спричинила значні
потрясіння і сформувала у масовій свідомості недовіру до
фондових інструментів як до об’єктів інвестування.
Вважається, що реальний процес становлення українського
ринку цінних паперів розпочався із розвитком інституту приватної
власності через випуск приватизаційних майнових сертифікатів,
компенсаційних сертифікатів та розміщення акцій підприємств
через пільгову передплату.
Хоча більшість об’єктів, що приватизувались, не були
інвестиційно привабливими, мали значну кредиторську
заборгованість, низьку платоспроможність. Значним недоліком
приватизації через іменні приватизаційні сертифікати стало широке
розпорошення акцій серед інвесторів. Не створено реальних
власників, що володіють значними та контрольними пакетами акцій.
Тому керівництво акціонерного товариства, володіючи незначним
пакетом акцій, по суті розпоряджається чужою власністю, присвоює
собі значну частину зароблених коштів, залишаючи акціонерів без
дивідендів. Тільки розвиток вторинного ринку цінних паперів та
зміна інвестиційного середовища дасть змогу консолідувати пакети
в руках реальних власників.
Розвиток корпоративного сегмента фондового ринку, який
утворився в результаті приватизаційних процесів, засвідчує, що
переважна більшість операцій з випуску акцій підприємств не
сприяла залученню реальних інвестицій в економіку. Процес емісії
та розміщення акцій в основному супроводжував проведення
приватизації та забезпечував акумулювання доходів державного
бюджету від продажу належних державі часток у корпоратизованих
підприємствах. Так, питома вага акцій підприємств, випущених
внаслідок корпоратизації державних підприємств у 1994-1998 роках,
становила близько 1/2 від загального обсягу зареєстрованих
Державною комісією з цінних паперів і фондового ринку емісій
акцій, у той час як акцій, випущених на загальних підставах(з метою
розміщення самим підприємством серед інвесторів задля
залучення додаткових коштів) лише близько 20%
.

 Мозговий О. Фондовий ринок України: сучасний стан. / Урядовий кур’єр - №140 –
2000 р. – 3 серпня - С. 5
Ринок цінних паперів
152
Сучасний стан та структура вітчизняного фондового ринку
визначаються трансформаційними процесами економічної системи
держави, змінами в її політичній сфері, розвитком світових
фінансових ринків.
На сьогодні в Україні діють близько 1,5 тис. юридичних осіб –
професійних учасників фондового ринку: 360 реєстраторів
власників іменних цінних паперів, 860 торговців цінними паперами
(з них 140 – комерційні банки), 85 зберігачів цінних паперів (із них
54 – комерційні банки), 7 фондових бірж, 2 торгівельноінформаційні системи, 2 депозитарії, 110 інвестиційних фондів, 85
взаємних фондів інвестиційних компаній. На фондовому ринку
України узаконений обіг таких цінних паперів, як: акції, облігації,
ощадні сертифікати, казначейські зобов’язання, векселі,
інвестиційні сертифікати, приватизаційні цінні папери.
У 2000 році емітентами України випущено в обіг цінних паперів
на суму 34406,2 млн. грн. Причому в структурі емісії акції складали
62,8%, облігації – 2,2%, ощадні сертифікати – 2,7%, векселі - 28,5%,
інші цінні папери – 3,8 %.
Основною категорією емітентів цінних паперів, що
випускаються та здійснюють обіг на вітчизняному фондовому ринку,
є акціонерні товариства. На даний час їх кількість складає 35,5 тис.,
в тому числі 66,4% закритого типу і 33,6% відкритого типу.
Загальна вартість акцій за галузевою приналежністю
розподіляється таким чином: промисловість – 65%, сільське
господарство – 6%, торгівля та громадське харчування – 5%,
транспорт – 4%, інші галузі (фінанси, кредит, страхування та
пенсійне забезпечення) – 20%.
Але український ринок акцій характеризується малою часткою
якісних фінансових інструментів, вкладення грошових засобів у цінні
папери більшості емітентів не приносить очікуваних дивідендів.
Лише одиниці з числа акціонерних товариств є інвестиційно
привабливими. Та початок грошової приватизації, розміщення акцій
підприємств енергетичних компаній та підприємств інших галузей
промисловості України сприяє залученню не тільки реальних
грошових коштів, необхідних для ефективного розвитку компаній, а
й збільшує зацікавленість стратегічного інвестора.
Продаж акцій відкритих акціонерних товариств за грошові
кошти на біржах та на позабіржовому ринку цінних паперів створює
інвестиційно привабливий клімат для ефективного власника
(крупного інвестора), зацікавленого у становленні довготривалого
та стабільного корпоративного сектора економіки України.
Розділ 8. Особливості розвитку ринку
 цінних паперів України
153
При розгляді структури ринку цінних паперів України привертає
увагу досить незначна питома вага ринку облігацій корпорацій.
Мізерна частка у складі емітованих цінних паперів облігацій
підприємств пояснюється тим, що в даний час більшість з них має
слабку матеріально-технічну базу, застаріле технологічне
устаткування, низьку ліквідність активів та значну кредиторську
заборгованість. Тому вони не можуть забезпечити надійності своїх
облігацій, своєчасного погашення їх вартості та виплату відповідної
винагороди.
Інвестори надають перевагу облігаціям внутрішньої державної
позики, зважаючи на їх вищу доходність. Хоча коротка історія
розвитку ринку державних цінних паперів України не дозволяє
віднести цю категорію фінансових інструментів до безризикових.
Окрім того, чинне законодавство розглядало кошти, запозичені
підприємством шляхом розміщення власних облігацій, як дохід
цього підприємства, що призводило до оподаткування податком на
прибуток підприємств усієї суми отриманої виручки. Із прийняттям у
липні 1999 року Закону України „Про внесення змін до деяких
законів України з метою стимулювання інвестиційної діяльності”
усунуто дискримінаційне оподаткування коштів, залучених шляхом
випуску облігацій. Це значною мірою посприяло відродженню ринку
облігацій.
Слабо розвинутий в Україні ринок муніципальних облігацій.
Обґрунтування місцевих позик є трудомістким і передбачає
здійснення оцінки потенціалу регіону, особливостей формування
його бюджету, розрахунок проекту, що фінансується, вибір
оптимального обсягу емісії, процентних ставок, визначення терміну
погашення облігацій та ін. Для здійснення цієї роботи потрібно мати
достатній арсенал інформаційних даних про стан як регіонального,
так і національного фондових ринків та професійно підготовлених
кваліфікованих фахівців. Негативно впливають на інвестиційну
привабливість облігацій місцевої позики такі фактори, як: економічні
труднощі, високі ставки на позикові кошти на фондовому ринку,
низька ліквідність ринку місцевих облігацій, слабка інформаційна
відкритість емітентів, низький рівень довіри до місцевих інвесторів з
боку органів місцевої влади та з боку інвесторів до усіх форм позик.
Невід’ємним елементом грошового обігу є векселі. Причому
вексельний обіг гнучкіший, ніж обіг паперових грошей. Курс кожного
векселя реальний і залежить від таких чинників, як
загальногосподарська та ринкова кон’юнктура суб’єктів економічних 
Ринок цінних паперів
154
відносин, співвідношення між попитом і пропозицією кредитних
ресурсів та ін.
Запровадження вексельного обігу сприяє ефективному
здійсненню міжгосподарських розрахунків, допомогає подоланню
платіжної кризи. В умовах розвитку усіх форм підприємництва,
встановлення прямих зв’язків між товаровиробниками на основі
договірних цін дає можливість суб’єктам господарської діяльності
самостійно розпоряджатися тимчасово вільними фінансовими
ресурсами, розширює межі їх платоспроможності. Разом з тим
підвищується взаємоконтроль і взаємозалежність між суб’єктами
комерційного кредиту, який, в свою чергу, сприяє збільшенню
частки власних коштів у господарському обороті, зменшує обсяги
прямого банківського кредиту і, відповідно, масу безготівкових
грошей.
Запровадження вексельного обігу в цілому не збільшує маси
платіжних засобів, оскільки в основі комерційного векселя лежить
товарний капітал, в основі фінансового – грошовий капітал, тобто
рамки вексельного обігу обмежені сумою реальних вартостей.
На шляху запровадження вексельного обігу в Україні існує
чимало перешкод, що пов’язані в основному з браком навичок у
здійсненні розрахунків з векселями, недостатньою насиченістю
ринку відповідною товарною масою, інфляційними процесами,
неплатоспроможністю та недисциплінованістю багатьох
господарських суб’єктів.
В даний час за показниками обсягу виконаних угод вексель став
одним із основних фінансових інструментів на вітчизняному ринку
цінних паперів. Крім суб’єктів підприємницької діяльності, активними
векселедавцями виступають Головне управління Держказначейства
та регіональні відділення Пенсійного фонду України. Питома вага
торгів з векселями у 2000 році складала 55% від загального обсягу
торгів на фондовому ринку.
Для зміни на краще ситуації у сфері вексельного обігу потрібно,
насамперед, враховуючи міжнародний досвід та особливості
української економіки, створити сильну нормативну базу, яка б
регулювала вексельні правовідносини. Необхідно відновити довіру
підприємств до цього фінансового інструменту.
Активними учасниками вітчизняного фондового ринку є
комерційні банки, які здійснюють такі операції з цінними паперами
та надають такі послуги: емісійні, депозитарні, кредитні,
інвестиційні, посередницькі, трастові, заставні, консалтингові. Банки
беруть активну участь в операціях з державними борговими 
Розділ 8. Особливості розвитку ринку
 цінних паперів України
155
зобов’язаними.
На Українській фондовій біржі розвивається вторинний ринок
торгів цінними паперами, на яких представлені: акції
приватизованих підприємств, венчурних компаній, державні цінні
папери, облігації підприємств, ощадні, інвестиційні сертифікати. З
липня 1999 року здійснюються торги казначейськими векселями, а з
жовтня – торги векселями, якими оформлена заборгованість зі
збору на обов’язкове пенсійне страхування та внесення авансових
платежів до Пенсійного фонду України.
Та на сьогодні Українська фондова біржа не стала місцем
концентрації попиту та пропозиції на цінні папери. Система біржової
торгівлі потребує подальшого розвитку та організації.
На позабіржовому українському фондовому ринку діють
Позабіржова фондова торговельна система та оператори
позабіржового ринку цінних паперів: інвестиційні фонди,
інвестиційні компанії, інвестиційно-інформаційні агентства,
самостійні учасники фондового ринку (брокери, дилери). Причому
питома вага позабіржового неорганізованого ринку становить 88%
стосовно інших сегментів ринку.
Повноцінний обіг і торгівля цінними паперами залежать від
ефективного функціонування депозитарної системи, клірингово–
розрахункової системи, системи реєстраторів.
Депозитарій дає можливість здійснювати розрахунки за цінними
паперами через комп’ютеризовану систему та спрощує їх обіг на
вторинному ринку за рахунок використання електронного
документообігу, що значно підвищує ефективність та інвестиційну
привабливість ринку цінних паперів України.
В Україні створені Депозитарно-клірингова компанія
„Міжрегіональний фондовий союз” та Національний депозитарій
України.
Компанія „Міжрегіональний фондовий союз” надає депозитарні
послуги (зберігає цінні папери), здійснює функції незалежного
реєстратора за бездокументарними та знерухомленими випусками
іменних цінних паперів.
Національний депозитарій України забезпечує стандартизацію
документообігу щодо цінних паперів, їх кодифікацію та міжнародні
відносини в галузі депозитарної діяльності, в т.ч. встановлення
кореспондентських відносин з іноземними депозитарними
установами.
Технічні передумови для формування єдиного ліквідного 
Ринок цінних паперів
156
вітчизняного фондового ринку залежать від ступеню його
комп’ютеризації на базі широкого використання новітніх
інформаційних технологій.
Слід зазначити, що на сьогодні недостатній розвиток реальної
інфраструктури ринку цінних паперів України, відсутність чіткої
взаємодії між існуючими електронними системами ринку стримують
належний розвиток інформаційної інфраструктури та автоматизації
ринку.
Певна робота з підготовки фахівців фондового ринку в Україні
здійснювалась, починаючи з 1992 року. Та системного і
впорядкованого характеру цей процес набув у 1996 році після
прийняття Закону України „Про державне регулювання ринку цінних
паперів в Україні”, згідно якого до повноважень Державної комісії з
цінних паперів та фондового ринку віднесено координування
підготовки фахівців та їх сертифікацію. З метою реалізації цих
повноважень Комісією прийнято ряд нормативних документів щодо:
 порядку підготовки та атестації фахівців фондового ринку;
 сертифікації осіб, що здійснюють професійну діяльність із
цінними паперами;
 визначення переліку керівних посадових осіб, які підлягають
сертифікації для того, щоб керовані ними юридичні особи могли
здійснювати професійну діяльність на фондовому ринку;
 затвердження навчальних програм і тестів для складання
кваліфікаційного екзамену.
Чинне законодавство України вимагає, що здійснювати
професійну діяльність на ринку цінних паперів може особа, яка
пройшла відповідне навчання, склала кваліфікаціний екзамен і
одержала сертифікат Державної комісії з цінних паперів і фондового
ринку. Сертифікат діє протягом 3 років.
В Україні система підготовки фахівців фондового ринку сьогодні
зорієнтована, в основному, на короткострокову курсову підготовку і
реалізується у вигляді перепідготовки та підвищення кваліфікації
кадрів. Курсове навчання проводиться за типовими програмами з
питань:
 ведення реєстру власників іменних цінних паперів;
 організації торгівлі цінними паперами;
 депозитарної діяльності з цінними паперами;
 навчання арбітражних керуючих для провадження справ про
банкрутство професійних учасників фондового ринку;
 навчання керівних посадових осіб акціонерних товариств з 
Розділ 8. Особливості розвитку ринку
 цінних паперів України
157
питань фондового ринку та корпоративного управління.
Та слід зауважити, що темпи зростання кількості підготовлених
фахівців фондового ринку значно поступаються темпам зростання
обсягу ринку, його емісійної та інвестиційної активності.
8.2. Пріоритети та перспективи розвитку
фондового ринку України
Не дивлячись на певний прогрес у розвитку фондового ринку
України, у сфері випуску, розміщення та обслуговування обігу
цінних паперів залишається ще цілий ряд невирішених проблем,
серед яких можна виділити: недосконале та нестабільне
законодавство, низький технологічний рівень функціонування
ринкової інфраструктури, недостатність надійних фінансових
інструментів, низький рівень прозорості фондового ринку.
Вітчизняний фондовий ринок на сьогоднішній день ще не є
спроможним для ефективного залучення коштів внутрішніх
інвесторів.
Ринок цінних паперів повинен стати потужним механізмом
мобілізації, розподілу та перерозподілу фінансових ресурсів,
сприяти акумулюванню інвестиційних капіталів у виробничу та
соціальну сфери. Подальший його ефективний розвиток
насамперед потребує:
 підвищення конкурентоспроможності шляхом розбудови
інфраструктури фондового ринку, універсалізації діяльності
фінансових установ, перетворення їх у стійкі, конкурентно- та
інвестиційноспроможні інституції, що надаватимуть широкий
перелік фінансових послуг;
 удосконалення інфраструктури фондового ринку шляхом
оптимізації структури Національної депозитарної системи та
функцій її прямих учасників і створення ефективної системи
організованих ринків;
 розвиток інститутів спільного інвестування, страхових та
пенсійних фондів з метою залучення та ефективного розміщення
фінансових ресурсів на ринку цінних паперів.

 Кінах А.К. Стратегія урядової політики у 2002 році / Стратегія економічного розвитку
України: Наук. Зб. – Вип.7 – К.: КНЕУ, 2001. – С. 9.
Ринок цінних паперів
158
Державне регулювання фондового ринку України повинно
здійснюватись на принципах гнучкої та ефективної системи
регулювання, надійно діючого механізму обліку та контролю,
запобігання і профілактики зловживань та злочинності на ринку
цінних паперів.
Стратегія державного регулювання ринку цінних паперів в
Україні спрямована на створення сприятливого інвестиційного
середовища і активізацію діяльності інвесторів.
Тактична політика держави на ринку цінних паперів передбачає
вирішення наступних завдань:
 створення дієвої бази регулювання ринку цінних паперів та
забезпечення механізмів захисту інтересів учасників ринку –
інвесторів, емітентів, фінансових посередників;
 координація діяльності різних державних органів та структур
стосовно регулювання ринку цінних паперів;
 забезпечення прозорості та цілісності фондового ринку:
 реформування податкового регулювання діяльності у сфері
фінансового інвестування;
 упорядкування емісії та обігу державних та корпоративних
цінних паперів;
 державна підтримка підготовки фахівців для фондового ринку;
 належне фінансове і матеріальне забезпечення розвитку
ринку цінних паперів.
До пріоритетних напрямів розвитку фондового ринку,
пов’язаних із законодавчим регулюванням, відносяться: розвиток
нормативно-правової бази в сфері регулювання інститутів спільного
інвестування, ринку похідних цінних паперів, вдосконалення
механізмів корпоративного управління, забезпечення захисту прав
акціонерів та вдосконалення механізмів розкриття інформації про
діяльність емітентів цінних паперів.
Потрібно прийняти Закон України „Про акціонерні товариства”,
в якому передбачити вдосконалення існуючої в Україні системи
корпоративного управління, створення умов для сприятливого
правового клімату функціонування фондового ринку з метою
залучення коштів вітчизняних та іноземних інвесторів та посилення
захисту прав інвесторів, особливо дрібних.
Метою прийняття Закону України „Про цінні папери та фондову
біржу” у новій редакції є встановлення основних принципів, за якими
повинен функціонувати фондовий ринок України, визначення
порядку реєстрації емісії та обігу цінних паперів, встановлення 
Розділ 8. Особливості розвитку ринку
 цінних паперів України
159
вимог до забезпечення відкритості та рівних можливостей для усіх
осіб, що діють на фондовому ринку, визначення правових основ
випуску та обігу похідних цінних паперів.
Цілеспрямоване формування інфраструктури фондового ринку
України можливе за умови централізованого вкладення засобів та
організаційних зусиль у створення інтегрованої системи, яка б
забезпечила систему електронної біржової торгівлі, систему
реєстрації і перереєстрації прав власності.
Серйозним недоліком вітчизняного фондового ринку є
недосконала структура перереєстрації прав власності. Здійснення
купівлі–продажу акцій повинно опосередковуватися електронною
комунікаційною мережею, яка б забезпечувала швидкий доступ до
реєстру. Необхідно встановити недорогу оплату послуг за
перереєстрацію прав власності, створювати надійні об’єднання
реєстраторів та депозитаріїв. Прозорість, надійність та доступність
механізму зберігання та переходу прав власності має зробити
український ринок цінних паперів більш привабливим для
інвесторів.
Важливою проблемою є підготовка професіоналів фондового
ринку, які б відповідали міжнародним стандартам кваліфікації.
Першочергове значення тут має здійснення фінансового та
науково–методичного забезпечення для створення відповідної
мережі навчальних закладів і центрів.
Саме створення необхідного навчально–методичного та
інформаційного забезпечення є одним із першочергових завдань
удосконалення системи підготовки фахівців для ринку цінних
паперів. Важливе значення має також забезпечення доступу до
міжнародної наукової інформації та співробітництва з міжнародними
науковими школами; проходження практики і стажування в діючих
брокерських, депозитарних і розрахунково–клірингових компаніях,
інвестиційних банках, на фондових біржах і позабіржових
торговельно-інформаційних системах.
Необхідно здійснювати перехід від роздробленості та
безсистемності фондового ринку до його централізації, посилення
державного регулювання, широкого застосування систем
електронного обігу цінних паперів. Адже тільки впорядкований і
конкурентоспроможний ринок цінних паперів може стати
каталізатором стабілізації фінансового становища у державі.
Ринок цінних паперів
160
Питання для самоконтролю
1. Які чинники визначають ситуацію на сучасному фондовому
ринку України?
2. Охарактеризуйте вплив приватизаційних процесів на
вітчизняний фондовий ринок.
3. Виділіть основні проблеми розвитку ринку цінних паперів
України.
4. Розкрийте ситуацію на українському ринку боргових
фінансових інструментів.
5. Визначте пріоритетні напрями розвитку ринку цінних паперів
України. 
 Розділ 9. Методичні поради до вивчення
дисципліни “Ринок цінних паперів”
161
Розділ 9
Методичні поради до вивчення дисципліни
“Ринок цінних паперів”
9.1. Виконання курсових робіт
9.1.1. Мета курсової роботи та загальні вимоги
до її виконання
Курсова робота є самостійною творчою працею студента,
однією з форм контролю за його теоретичною і практичною
підготовкою.
Виконання курсової роботи передбачає:
 вдосконалення студентами своїх знань;
 набуття навиків самостійної роботи з літературними
джерелами;
 здійснення комплексного системного аналізу практичного
матеріалу;
 вироблення вміння послідовно та логічно висвітлювати
досліджувану проблему.
Курсова робота з дисципліни "Ринок цінних паперів” є
завершеною науково-дослідною розробкою конкретної теми, що
стосується глибокого і всебічного аналізу окремих питань,
пов'язаних із вивченням процесів, тенденцій і закономірностей
становлення і функціонування фінансового ринку, розкриттям основ
його організації, пізнанням форм, методів і принципів складного
механізму перебігу капіталу та перерозподілу коштів.
Метою виконання курсової роботи є закріплення та
поглиблення знань, отриманих в процесі вивчення курсу "Ринок
цінних паперів", набуття навиків та вмінь подальшого використання
цих знань в умовах функціонування ринку інструментів власності,
ринку інструментів займу, ринку похідних фінансових інструментів.
Виконання курсової роботи базується на використанні
законодавчих і нормативно-правових актів України, ідей, закладених
у Міжнародних конвенціях, на розробках досліджуваної проблеми в
працях вітчизняних та зарубіжних учених.
Інформаційну основу курсової роботи складають дані органів 
Ринок цінних паперів
162
державної статистики, матеріали підприємств, організацій,
територіальних органів управління, періодичних видань.
Тема курсової роботи вибирається студентом згідно примірного
переліку тем, розробленого і затвердженого кафедрою.
9.1.2. Структура, зміст і обсяг курсової роботи
План виконуваної курсової роботи та її зміст визначаються
студентом разом із науковим керівником теми.
Структура роботи зумовлюється послідовністю висвітлення
поставлених у ній завдань і складається зі вступу, трьох-чотирьох
основних розділів і висновків. У кінці роботи наводиться список
використаної літератури.
У вступі обґрунтовується актуальність вибраної теми,
формулюється мета роботи та завдання для її реалізації,
вказується об'єкт дослідження, визначаються дані, на базі яких
виконується робота. Обсяг вступу – 2-3 сторінки.
У першому розділі розкривається теоретичний аспект
досліджуваної проблеми. Здійснюючи огляд літературних джерел за
темою курсової роботи, студент повинен стисло і критично
проаналізувати існуючі точки зору, виділити малодосліджені і
невирішені питання. Слід сформулювати своє відношення до
проблеми, що вивчається, подати його аргументацію.
У другому розділі аналізується сучасний стан досліджуваного
об'єкту, наводиться методика розрахунку і обґрунтування окремих
його показників. На основі узагальнення результатів аналізу
визначаються позитивні і негативні моменти, вказуються їх причини,
виявляються невикористані резерви.
На базі детального дослідження підходів до висвітлення
теоретико-методологічних основ питання, що вивчається, і його
всебічної комплексної оцінки у третьому розділі вказуються шляхи
вирішення окремих питань, обґрунтовуються пропозиції відносно
покращення функціонування конкретної сфери ринку цінних паперів.
У висновках підводяться наслідки дослідження, виділяються
якісні та кількісні показники здобутих результатів, викладаються
рекомендації щодо їх використання. Обсяг висновків - 3-4 сторінки.
У список використаної літератури включаються законодавчі, 
 Розділ 9. Методичні поради до вивчення
дисципліни “Ринок цінних паперів”
163
урядові, нормативно-методичні, статистичні, довідкові матеріали,
джерела спеціальної літератури.
Складання списку використаної літератури доцільно робити в
алфавітному порядку прізвищ перших авторів або заголовків.
Опис кожного джерела повинен відповідати вимогам
бібліографічного стандарту.
За необхідністю до додатків доцільно включати матеріали, що
носять допоміжний, роз'яснювальний, довідковий характер до
тексту курсової роботи: проміжні розрахунки, таблиці допоміжних
цифрових даних, форми і взірці документів, ілюстрації допоміжного
характеру тощо.
Загальний обсяг курсової роботи визначається в межах 25-35
сторінок машинописного тексту на папері формату А4 ( 210 х 297
мм).
9.1.3. Організація процесу виконання курсової
роботи
Вибравши тему, студент разом із науковим керівником
визначають завдання на курсову роботу. У ньому вказується назва
навчального закладу, кафедра, дисципліна, спеціальність, курс,
група, семестр, тема роботи, строк здачі студентом завершеної
роботи. Завдання містить вихідні дані до роботи (сфера, галузь,
організація, основні літературні джерела та джерела збору
практичних даних). Зміст розрахунково-пояснювальної записки,
передбаченої завданням на курсову роботу, включає перелік
питань, які підлягають розробці. У завданні вказаний і перелік
таблично-графічного матеріалу. Завдання на курсову роботу
підписується студентом та науковим керівником із вказанням дати
його видачі.
Разом із завданням складається календарний план виконання
курсової роботи. У плані вказується перелік питань, необхідних для
виконання при підготовці курсової роботи, із зазначенням терміну
виконання.
Після визначення завдання на курсову роботу та складання
календарного плану її виконання студент приступає до уважного
вивчення питань своєї теми згідно літературних джерел. Спеціальна
література підбирається в залежності від конкретної теми у
каталогах бібліотеки, а також згідно рекомендацій наукового 
Ринок цінних паперів
164
керівника.
Для більш поглибленого вивчення та розкриття теми курсової
роботи слід використовувати матеріали періодичної преси, зокрема,
таких економічних видань, як: журнали "Фінанси України",
"Банківська справа", "Ринок цінних паперів", "Про приватизацію",
"Бизнесинформ", "Фондовое обозрение"; газети "Фінансова
Україна", "Ділова Україна", "Діло", "Інвестиційна газета", "Бизнес",
"Галицькі контракти" та ін.
Велике значення для всебічного висвітлення теми курсової
роботи, достатньої аргументації висновків має використання
оперативних, статистичних та звітних даних, здійснення аналізу
зібраного практичного матеріалу.
9.1.4. Правила оформлення курсової роботи
Курсова робота повинна бути оформлена належним чином,
обов'язково включати титульну сторінку, зміст, вступ, основну
частину, висновки, список використаної літератури, додатки.
Робота повинна бути надрукована. На сторінках викладення
тексту залишаються береги таких розмірів: лівий – 30 мм, правий –
10 мм, верхній – 20 мм, нижній – 20 мм.
Титульний аркуш курсової роботи оформлюється згідно
встановленої форми.
Заголовки структурних частин курсової роботи "ЗМІСТ",
"ВСТУП", "РОЗДІЛ", "ВИСНОВКИ" друкують великими літерами
симетрично до тексту. Заголовки підрозділів друкують маленькими
літерами (крім першої великої) з абзацного відступу. Крапку в кінці
заголовка не ставлять,
Кожну структурну частину роботи слід починати з нової
сторінки.
Нумерацію сторінок, розділів, підрозділів, малюнків, таблиць,
формул подають арабськими цифрами без знака №.
Першою сторінкою курсової роботи є титульний аркуш, який
включають до загальної нумерації. Титульний аркуш, зміст, вступ не
нумерують. На наступних сторінках номер проставляють у правому
верхньому куті сторінки без крапки в кінці.
Ілюстрації і таблиці необхідно подавати в курсовій роботі 
 Розділ 9. Методичні поради до вивчення
дисципліни “Ринок цінних паперів”
165
безпосередньо після тексту, де вони згадані вперше, або на
наступній сторінці. Ілюстрації і таблиці, розміщені на окремих
сторінках роботи, включають до загальної нумерації сторінок.
Ілюстрації позначають словом "Рис." і нумерують послідовно в
межах розділу, за виключенням ілюстрацій, поданих у додатках.
Номер ілюстрації складається з номера розділу і порядкового
номера ілюстрації, між якими ставиться крапка.
Наприклад:
Рис. 1.2 (другий рисунок першого розділу).
Номер ілюстрації, її назва розміщуються послідовно під
ілюстрацією.
Цифровий матеріал, як правило, повинен оформлятися у
вигляді таблиць. Таблиці нумерують послідовно (за винятком
таблиць, поданих у додатках) в межах розділу. В правому
верхньому куті над відповідним заголовком таблиці розміщується
напис "Таблиця” із зазначенням її номера, який складається з
номера розділу і порядкового номера таблиці. Наприклад: "Таблиця
1.2" (друга таблиця першого розділу).
Кожна таблиця повинна мати назву, яку розміщують над
таблицею симетрично до тексту. Слово "Таблиця" і назву
починають з великої літери.
При переносі частини таблиці на іншу сторінку над частинами
пишуть слова "Продовження табл." і вказують номер таблиці,
наприклад : "Продовження табл. 1.2".
Формули у курсовій роботі нумерують у межах розділу. Номер
формули складається з номера розділу і порядкового номера
формули в розділі, між якими ставлять крапку. Номери формул
пишуть біля правого берега сторінки на рівні відповідної формули в
круглих дужках, наприклад: (3.1) (перша формула третього розділу).
Якщо у курсовій роботі використовуються цитати, статистичні
дані та інші матеріали, то необхідно робити посилання на джерело,
звідки вони запозичені. Для цього в кінці наведених матеріалів у
квадратних дужках вказується номер джерела і відповідні сторінки.
Наприклад [5, С.6-8] означає, що наведені у роботі дані взято із
джерела, позначеного у списку використаної літератури під
номером 5 на сторінках 6-8 цього джерела.
Додатки оформлюються як продовження курсової роботи на
наступних її сторінках, розміщуються у порядку появи посилань у
тексті роботи. Кожен додаток починається з нової сторінки. Додаток 
Ринок цінних паперів
166
повинен мати заголовок, надрукований чи написаний угорі малими
літерами з першої великої симетрично відносно тексту сторінки.
У правому верхньому куті над заголовком малими літерами з
першої великої друкується слово "Додаток" і цифра, що означає
його номер.
Після ретельного оформлення курсова робота акуратно
зшивається. Для підшивки можна використати спеціальні папки для
курсових робіт.
9.1.5. Захист курсової роботи
Оформлена у встановленому порядку робота подається
науковому керівнику на рецензування не пізніше, як за тиждень до
захисту. Рецензія у письмовому вигляді, підписана керівником,
повертається разом з роботою її автору до захисту.
Курсова робота захищається публічно перед комісією, яка
створюється на кафедрі згідно наказу ректора.
Захист курсової роботи зводиться до короткого викладу
студентом змісту роботи з обґрунтуванням зроблених ним висновків
і пропозицій. При підготовці до захисту рекомендується написати
текст чи тези виступу, для викладу яких відводиться не більше 10
хвилин.
У виступі необхідно спочатку коротко обґрунтувати актуальність
вибраної теми дослідження, визначити його об'єкт і предмет, а потім
перейти до висвітлення головної проблеми. Тут доцільно вибрати
кілька основних питань і ґрунтовно їх охарактеризувати.
Характеристику слід зробити за такою схемою:
1) сучасний стан питання;
2) пропозиції до поліпшення;
3) оцінка можливої результативності пропозицій.
Після захисту студентом курсової роботи і обговорення виступу
комісією робота оцінюється на "відмінно", "добре", "задовільно". У
випадку незадовільної оцінки курсові роботи доопрацьовуються і
виносяться на повторний захист.
 Розділ 9. Методичні поради до вивчення
дисципліни “Ринок цінних паперів”
167
9.1.6. Примірні теми курсових робіт з
переліком обов’язкових для розгляду питань і
вказівками до їх виконання
Тема 1. Сутність, структура та механізм функціонування
ринку цінних паперів
Поняття ринку цінних паперів. Функції ринку цінних паперів.
Принципи функціонування та розвитку ринку цінних паперів. Ринок
інструментів власності. Ринок інструментів займу. Ринок похідних та
гібридних фінансових інструментів. Роль ринку цінних паперів в
обігу і раціональному розміщенні фінансових ресурсів. Сучасний
стан та перспективи розвитку ринку цінних паперів.
Необхідно розкрити сутність ринку цінних паперів як
багатофункціональної системи, що включає відносини з приводу
купівлі-продажу спеціальних документів (цінних паперів), сприяє
акумуляції та ефективному перерозподілу фінансових ресурсів.
Дати характеристику фінансових інструментів фондового ринку,
його головних учасників та посередників. Дослідити сучасні
особливості становлення ринку цінних паперів та визначити
пріоритети його розвитку. Вказати окремі напрямки поліпшення
ринкової взаємодії між учасниками фондового ринку.
Література
: 2; 13; 14; 16; 19; 26; 27; 29; 43; 48; 49; 57; 64; 66; 72;
76; 77; 83; 102; 109; 110; 112; 120; 126.
Тема 2. Цінні папери: зміст, класифікація, економікостатистичні показники обігу
Економіко-правова характеристика поняття „цінні папери”.
Загальноекономічні, загальнофінансові, загльносоціальні функції
цінних паперів. Види цінних паперів. Основні операції з цінними
паперами. Економіко-статистичні показники обігу цінних паперів.
Потрібно розкрити сутність терміну „цінні папери”, пояснити їх
документарний характер, питання матеріальної форми, вказати
права і обов’язки, що виникають між емітентами та інвесторами з
приводу випуску та обігу цінних паперів в залежності від їх виду.


Літературні джерела вказуються за порядком їх розміщення у списку
рекомендованої літератури до вивчення дисципліни “Ринок цінних паперів” (С. 214-
222)
Ринок цінних паперів
168
Звернути увагу на вартісні характеристики та цінові фактори цінних
паперів. Розглянути методику розрахунку економічно-статистичних
показників обігу цінних паперів, висловити свої міркування відносно
набору того арсеналу методів, що дозволяє найбільш ефективно
характеризувати якісні й кількісні показники обігу цінних паперів.
Література: 2; 13; 14; 16; 19; 28; 29; 41; 43; 44; 47; 49; 53; 57; 72;
76; 78; 85; 98; 112; 116; 124.
Тема 3. Акції як основний вид цінних паперів фондового
ринку
Поняття акції. Види акцій. Права та обов’язки акціонера.
Фактори, що здійснюють вплив на зміну курсу акцій. Визначення
ринкової вартості акцій. Дохід від акцій. Показники, що
використовуються для аналізу акціонерного капіталу. Формування
портфеля акцій.
Дати характеристику поняття акції, взаємних прав і обов’язків
акціонерів та емітентів. Описати існуючі види акцій, навести
класифікацію акцій в залежності від ступеня ризику і величини
доходності, звернути увагу на класифікацію цін на акції. Пояснити
можливість отримання акціонером доходу в залежності від розміру
дивіденду та зростання цін на акції. Вказати на позитивні моменти
та недоліки методів оцінки балансової та ліквідаційної вартості
акцій, охарактеризувати існуючу методику оцінки привілейованих та
простих акцій. Потрібно також навести основні показники
використання акціонерного капіталу. Вказати свої пропозиції
відносно підбору акцій окремих емітентів для формування
ефективного портфеля цінних паперів.
Література: 2; 13; 14; 17; 24; 28; 29; 43; 49; 50; 57; 61; 67; 70; 72;
76; 85; 93; 120; 124; 128.
Тема 4. Облігації як боргові зобов’язання емітентів
Поняття облігації. Види облігацій. Державні облігації. Облігації
місцевих органів влади. Облігації корпорацій. Оцінка облігацій.
Вплив процентних ставок на ціну облігацій. Прогнозування цін
облігацій. Визначення доходу від облігацій. Показники, що
використовуються для оцінки облігацій. Управління портфелем
облігацій.
Розкрити поняття облігацій як боргових цінних паперів, які 
 Розділ 9. Методичні поради до вивчення
дисципліни “Ринок цінних паперів”
169
спричиняють наявність дебіторсько-кредитних взаємозалежностей
між емітентами та власниками облігацій. Охарактеризувати існуючі
класифікаційні схеми поділу облігацій за емітентами, методом
виплати доходів, строками погашення, ступенем надійності. Дати
характеристику номінальної, емісійної, ринкової ціни облігації.
Звернути увагу на розрахунок доходності від облігацій. Розкрити
принципи формування портфеля облігацій, обґрунтувати свої
пропозиції відносно забезпечення його доходності, надійності та
ліквідності.
Література: 2; 5; 13; 14; 16; 19; 25; 29; 43; 49; 57; 58; 63; 66; 70;
72; 76; 94; 105; 111; 112; 113; 116; 124; 130.
Тема 5. Державні цінні папери на фондовому ринку
Поняття державних цінних паперів. Види державних цінних
паперів. Облігації державної позики. Роль державних цінних паперів
у залученні фінансових ресурсів для вирішення важливих
загальнодержавних проблем.
Розкрити сутність ринку державних цінних паперів як надійної
сфери фінансових вкладень для фізичних та юридичних осіб.
Вказати конкурентні переваги державних цінних паперів над
корпоративними. Охарактеризувати механізм випуску та
розміщення державних облігацій, їх значення для фінансування
дефіциту Державного бюджету, залучення коштів на державні
цільові програми. Дослідити механізм використання облігаційних
позик на вітчизняному та міжнародному фондових ринках. Розкрити
умови та порядок обігу казначейських векселів, казначейських
сертифікатів, казначейських бонів. Обґрунтувати окремі пропозиції
стосовно вдосконалення обігу державних цінних паперів.
Література: 2; 5; 13; 14; 16; 19; 49; 50; 63; 66; 72; 76; 94; 111;
112; 113; 114; 124; 130.
Тема 6. Стан та перспективи розвитку ринку державних
цінних паперів України
Умови створення ринку державних цінних паперів в Україні.
Види державних цінних паперів українського фондового ринку.
Випуск, розміщення та обіг облігацій внутрішньої державної позики.
Муніципальні облігації. Особливості становлення та розвитку ринку 
Ринок цінних паперів
170
державних цінних паперів України.
Визначити роль та місце державних цінних паперів у механізмі
мобілізації та перерозподілу державою фінансових ресурсів.
Охарактеризувати державні цінні папери, що емітуються та
здійснюють обіг в Україні. Висвітлити порядок первинного
розміщення та вторинного обігу облігацій внутрішньої державної
позики. Розглянути механізм випуску муніципальних облігацій,
виділити причини, що впливають на їх інвестиційну привабливість.
Проаналізувати стан та перспективи розвитку ринку державних
цінних паперів України, вказати на недоліки у його становленні та
обґрунтувати можливості їх усунення.
Література: 5; 14; 19; 29; 49; 50; 63; 66; 83; 94; 111; 124; 130.
Тема 7. Формування ринку векселів в Україні
Характеристика економічного змісту векселя. Види векселів.
Історія розвитку вексельного обігу. Умови та особливості
формування ринку векселів в Україні. Сучасний стан та перспективи
розвитку вітчизняного вексельного ринку.
Необхідно розкрити сутність векселя, охарактеризувати обіг
простого та переказаного векселя, описати природу комерційного та
фінансового векселя. Висвітлити операції, пов’язані з
використанням векселів. Звернути увагу на індосамент, акцепт,
аваль, протест векселів. Здійснити аналітичну оцінку стану
вексельного обігу в Україні, вказати на його недоліки, обґрунтувати
пропозиції відносно широкого запровадження операцій з векселями
у практику господарювання.
Література: 13; 14; 19; 29; 43; 44; 46; 49; 50; 57; 66; 70; 71; 72;
76; 84; 112; 113; 116; 124.
Тема 8. Операції банків з векселями
Економічний зміст векселя. Класифікація векселів. Місце та
роль банків в операціях з векселями. Дисконтування векселів.
Доміциляція векселів. Інкасування векселів. Надання банківського
поручительства за вексельними зобов’язаннями. Надання кредиту
під заставу векселів. Проблеми здійснення операцій банків з
векселями та шляхи їх вирішення.
 Розділ 9. Методичні поради до вивчення
дисципліни “Ринок цінних паперів”
171
Необхідно вказати мету, розкрити сутність та порядок
здійснення кожного виду операцій банків з векселями. Висловити
свої рекомендації щодо можливого удосконалення цих операцій та
активізації банківської діяльності на вексельному ринку.
Література: 2; 6; 7; 8; 9; 10; 11; 12; 44; 46; 66; 71; 84; 87; 89; 114.
Тема 9. Економічні основи утворення та функціонування
акціонерних товариств
Економіко-правова база створення та діяльності акціонерних
товариств. Види та порядок розміщення цінних паперів, емітованих
акціонерним товариством. Механізм формування та розширення
статутного фонду акціонерного товариства. Акціонування як метод
приватизації державних підприємств. Фінансові ресурси, грошові
фонди і резерви акціонерного товариства. Порядок виплати доходу
по цінних паперах акціонерного товариства. Перспективи розвитку
акціонерної форми господарювання в Україні.
Розкрити економічні та правові аспекти утворення акціонерного
товариства та управління його діяльністю. Охарактеризувати
порядок емісії акціонерним товариством акцій та облігацій. Розкрити
сутність ефективного корпоративного управління та показати його
вплив на зростання курсу акцій. Звернути увагу на джерела
утворення фінансових ресурсів акціонерного товариства.
Розглянути порядок виплати доходів по цінних паперах
акціонерного товариства в залежності від пріоритетності
зобов’язань перед держателями його цінних паперів. Обґрунтувати
пропозиції відносно вдосконалення процесу утворення та
функціонування акціонерних товариств.
Література: 17; 24; 28; 32; 61; 67; 68; 73; 74; 75; 82; 115; 117;
119; 128.
Тема 10. Первинний та вторинний ринки цінних паперів
Сутність, умови становлення та функції первинного ринку
цінних паперів. Зміст та функції вторинного ринку цінних паперів.
Біржовий та позабіржовий ринки. Особливості розвитку первинного
та вторинного ринків цінних паперів в Україні.
Охарактеризувати первинний ринок цінних паперів як механізм
їх первинного продажу й придбання, звернути увагу на його часові
Ринок цінних паперів
172
обмеження. Розкрити порядок безпосереднього та опосередкованого розміщення цінних паперів на первинному ринку. Дати
характеристику вторинного ринку цінних паперів, як взаємодії, що
виникає в процесі обігу цінних паперів, виділити його основні
функції. Показати місце біржового і позабіржового ринків цінних
паперів у системі вторинного ринку. Проаналізувати розвиток
первинного і вторинного ринків цінних паперів в Україні, встановити
причини його уповільнення та висловити свої пропозиції відносно
активізації процесів на вторинному ринку цінних паперів.
Література: 2; 14; 19; 21; 26; 29; 49; 50; 59; 66; 70; 76; 79; 98;
102; 112; 113; 118.
Тема 11. Економічна характеристика основних учасників
ринку цінних паперів
Характеристика емітентів. Характеристика інвесторів. Механізм
взаємодії емітентів та інвесторів. Інститути фондового ринку.
Охарактеризувати окремі категорії та види учасників ринку
цінних паперів. Виділити індивідуальних та інституційних учасників.
Дати правову характеристику емітентів, розкрити їх права, обов’язки
та порядок випуску цінних паперів. Висвітлюючи сутність діяльності
інвесторів на фондовому ринку, звернути увагу на цілі та роль
індивідуального та інституційного інвестування. Розкрити механізм
взаємодії між емітентами та інвесторами, існуючий порядок захисту
їх прав та інтересів. Обґрунтувати окремі пропозиції відносно
поліпшення системи функціонування та взаємодії основних
учасників ринку цінних паперів.
Література: 2; 14; 16; 19; 24; 26; 29; 32; 43; 49; 50; 58; 59; 66; 70;
76; 83; 93; 112; 113; 124.
Тема 12. Фінансові посередники на фондовому ринку
Сутність та значення посередницької діяльності на фондовому
ринку. Види посередницьких послуг. Торговці цінними паперами.
Довірчі товариства. Інвестиційні фонди та інвестиційні компанії.
Комерційні банки.
Розкрити роль посередницької діяльності в процесі взаємодії
учасників фондового ринку. Виділити брокерські, дилерські послуги
та послуги із здійснення підписки на цінні папери. Характеризуючи 
 Розділ 9. Методичні поради до вивчення
дисципліни “Ринок цінних паперів”
173
діяльність торговців цінними паперами, довірчих товариств,
інвестиційних фондів та інвестиційних компаній, звернути особливу
увагу на їх економіко–правовий статус, види здійснюваних операцій,
на критерій вибору того чи іншого посередника. Обґрунтувати
причини існуючих недоліків у діяльності фінансових посередників на
фондовому ринку та висловити свої пропозиції щодо поліпшення її
регулювання з метою підвищення ефективності операцій з цінними
паперами.
Література: 14; 19; 22; 23; 24; 29; 49; 50; 57; 59; 60; 66; 70; 76;
83; 103; 129.
Тема 13. Тенденції розвитку інфраструктури фондового
ринку
Поняття інфраструктури фондового ринку. Законодавче та
нормативно–правове забезпечення становлення та розвитку
інфраструктури фондового ринку. Особливості функціонування
інфраструктури українського ринку цінних паперів.
Розглянути підходи до визначення інфраструктури фондового
ринку. Дати характеристику діяльності інфраструктурних учасників
ринку цінних паперів. Розкрити механізм функціонування
депозитаріїв цінних паперів, клірингово–розрахункових установ,
трастових інститутів, реєстраторів. Здійснити аналіз розвитку
інфраструктури фондового ринку України, виявити причини
стихійності та неорганізованості створення інфраструктурних
інститутів. Обґрунтувати пропозиції відносно покращення
системності та впорядкованості функціонування інфраструктури
фондового ринку.
Література: 14; 19; 35; 49; 50; 57; 59; 66; 83; 101; 124.
Тема 14. Управління операціями з цінними паперами
Поняття цінних паперів. Сутність операцій з цінними паперами,
їх види. Механізм купівлі-продажу цінних паперів. Біржові операції.
Економіко–статистичні показники, що використовуються у біржовій
діяльності.
Розкрити сутність операцій з цінними паперами. Звернути увагу
на порядок допуску цінних паперів до котирування.
Охарактеризувати касові операції, операції на строк, операції з 
Ринок цінних паперів
174
премією, операції з опціоном. Висвітлити основні якісні та кількісні
показники, визначення яких необхідне для прийняття обґрунтованих
рішень з купівлі-продажу цінних паперів.
Література: 10; 16; 19; 24; 28; 29; 46; 47; 53; 57; 71; 72; 78; 85;
98; 101; 114; 116.
Тема 15. Ринок похідних цінних паперів
Поняття похідних цінних паперів. Опціони. Ф’ючерси. Варанти.
Законодавче забезпечення випуску та обігу фондових деривативів.
Сучасний стан та перспективи розвитку вітчизняного ринку похідних
цінних паперів.
Необхідно дати визначення похідних цінних паперів, показати
роль фондових деривативів в механізмі купівлі–продажу цінних
паперів. Розкрити сутність ф’ючерсів, звернути увагу на порядок
заключення ф’ючерсної угоди. Охарактеризувати установи, які
беруть участь в обігу фінансових ф’ючерсів. Висвітлити економічні
функції ринку ф’ючерсів, звернути увагу на тенденції його
глобалізації. Розкрити сутність опціонів. Охарактеризувати опціони
на купівлю та опціони на продаж. Показати порядок здійснення
операцій з опціонами. Дати характеристику євровалютних ф’ючерсів
та опціонів. Розкрити особливості випуску та здійснення операцій з
варантами. Висловити свої зауваження та пропозиції відносно
покращення функціонування ринку похідних цінних паперів.
Література: 15; 16; 56; 57; 66; 70; 76; 80; 122; 123; 124.
Тема 16. Операції комерційного банку з цінними паперами
Місце комерційних банків на ринку цінних паперів. Види
банківських операцій з цінними паперами. Емісія акцій. Випуск та
погашення боргових зобов’язань. Робота банку з векселями.
Фінансове інвестування банків. Посередницькі операції банків.
Заставні операції банків з цінними паперами. Розвиток діяльності
комерційних банків на фондовому ринку України.
Необхідно розкрити порядок формування статутного фонду
комерційного банку, заснованого у формі акціонерного товариства,
за рахунок емісії і розміщення акцій. Виділити окремо відкриту і
закриту підписку на акції. Охарактеризувати механізм випуску
облігацій, звернути увагу на умови банківської облігаційної позики, 
 Розділ 9. Методичні поради до вивчення
дисципліни “Ринок цінних паперів”
175
елементи захисту інтересів кредиторів. Розкрити порядок операцій
банку з облігаціями внутрішньої державної позики. Дати
характеристику посередницьких функцій банку на фондовому ринку.
Обґрунтувати пропозиції, що стосуються поліпшення діяльності
комерційних банків на ринку цінних паперів.
Література: 3; 6; 9; 10; 11; 12; 46; 87; 89; 90; 114.
Тема 17. Розвиток позабіржового ринку цінних паперів
Сутність позабіржового фондового ринку. Функції позабіржового
ринку. Характеристика підсистем позабіржового ринку. Організована
міждилерська торгівля цінними паперами. Особливості
позабіржового фондового ринку різних країн. Становлення та
перспективи розвитку вітчизняного позабіржового ринку.
Потрібно розкрити сутність позабіржового ринку як особливого
сегменту фондового ринку, що перебуває поза сферою діяльності
фондових бірж. Звернути увагу на зарубіжний досвід з організації
позабіржового фондового ринку. Дослідити діяльність Позабіржової
фондової торговельної системи (ПФТС). Охарактеризувати
механізм функціонування торговельно-інформаційних систем (ТІС).
Розкрити власну точку зору на можливості підвищення рівня
організованості позабіржового ринку цінних паперів.
Література: 14; 19; 29; 49; 50; 59; 66; 69; 70 76; 79; 83.
Тема 18. Фондова біржа як організаційно оформлений
ринок торгівлі цінними паперами
Місце біржового ринку в механізмі торгівлі цінними паперами.
Історія виникнення та розвитку фондових бірж. Економіко–правовий
статус фондової біржі. Біржові операції. Касові угоди. Угоди на
строк. Біржове котирування. Формування цін. Порядок розрахунків.
Біржові індекси та інші показники, що відображають стан справ на
фондовій біржі.
Розкрити сутність фондової біржі як організації, що створює
сприятливі умови для регулярної і впорядкованої торгівлі цінними
паперами. Виділити функції фондової біржі. Показати порядок
здійснення фондових торгів. Звернути увагу на механізми відкриття
фондових рахунків, на здійснення біржових операцій з цінними 
Ринок цінних паперів
176
паперами. Висловити своє бачення перспектив розвитку біржової
торгівлі, можливостей удосконалення діяльності фондових бірж.
Література: 14; 19; 24; 29; 43; 50; 59; 66; 71; 72; 76; 79; 83; 88;
109.
Тема 19. Діяльність Української фондової біржі
Економіко–правові положення Української фондової біржі
(УФБ). Статут і правила УФБ. Організація і порядок роботи УФБ.
Допуск цінних паперів до котирування на УФБ. Види угод та порядок
торгівлі на УФБ. Порядок формування цін, біржового курсу та їх
публікації. Напрямки вдосконалення діяльності УФБ.
Потрібно розкрити необхідність та передумови створення УФБ.
Висвітлити функції УФБ в економічній, політичній, соціальній та
морально-психологічній сферах. Звернути увагу на регламентацію
діяльності УФБ її Статутом та Правилами. Описати види угод, що
укладаються на фондовій біржі, механізм здійснення торгівлі
цінними паперами. Розкрити умови допуску цінних паперів до
біржового котирування, порядок формування цін, біржового курсу та
їх публікації. Охарактеризувати види послуг, що надаються УФБ та
правила ведення розрахунків. Виділити недоліки, що мають місце в
діяльності УФБ та вказати шляхи їх подолання.
Література: 14; 19; 24; 43; 50; 59; 66; 71; 72; 76; 79; 83; 88; 104.
Тема 20. Стан та перспективи розвитку фондового ринку
України
Етапи становлення вітчизняного фондового ринку. Правове
регулювання фондового ринку України. Види цінних паперів, які
можуть випускатися і здійснювати обіг на українському ринку цінних
паперів. Діяльність по випуску та обігу цінних паперів. Біржовий та
позабіржовий ринки цінних паперів. Перспективи розвитку
українського фондового ринку.
Розкрити законодавче та нормативно–правове забезпечення
становлення та розвитку вітчизняного фондового ринку. Показати
роль приватизації та акціонування в становленні українського
фондового ринку. Проаналізувати сучасний стан ринку цінних 
 Розділ 9. Методичні поради до вивчення
дисципліни “Ринок цінних паперів”
177
паперів України, обґрунтувати пропозиції відносно вдосконалення
його формування та функціонування.
Література: 4; 21; 22; 27; 33; 34; 35; 43; 44; 59; 60; 64; 66; 83; 91;
100; 102; 108; 110; 118; 125.
Тема 21. Ризик фінансового інвестування
Поняття інвестиційного ризику. Види ризиків фінансового
інвестування. Фактори, джерела і наслідки інвестиційного ризику.
Зміст, завдання, інформаційна база та методика аналізу
інвестиційного ризику. Прогнозування інвестиційного ризику.
Необхідно розкрити сутність інвестиційного ризику, навести
його класифікацію. Охарактеризувати ринковий ризик, бізнес ризик,
процентний ризик, ризик зміни купівельної спроможності грошей.
Звернути увагу на оцінку інвестиційної привабливості акціонерних
товариств. Висловити пропозиції щодо вдосконалення вимірювання
інвестиційного ризику та розробки методів його попередження.
Література: 13; 14; 16; 18; 53; 65; 85; 107; 119.
Тема 22. Особливості фінансового інвестування в Україні
Економічний зміст та значення фінансового інвестування.
Джерела фінансових інвестицій та методи їх залучення.
Характеристика цінних паперів та оцінка їх інвестиційних якостей.
Управління інвестиційним портфелем.
Розкрити сутність та необхідність фінансового інвестування.
Дати характеристику цінних паперів, визначити, які з них є
інвестиційно привабливими. Здійснити оцінку особливостей
становлення ринку цінних паперів в Україні. Обґрунтувати підходи
до формування ефективного портфеля фондових інструментів.
Література: 1; 5; 34; 59; 62; 63; 65; 66; 68; 71; 76; 92; 103; 106;
110; 119; 121.
Тема 23. Формування портфеля цінних паперів та
управління ним
Теоретичне обґрунтування формування портфеля цінних
паперів. Очікувана доходність портфеля. Очікуваний ризик 
Ринок цінних паперів
178
портфеля. Оцінка ефективності портфеля цінних паперів.
Охарактеризувати сучасну теорію портфеля цінних паперів та її
значення для вибору інвестиційних інструментів. Розкрити теорію
портфеля Марковіца. Виділити критерії оцінки ступеня ефективності
портфеля цінних паперів. Показати механізм управління портфелем
цінних паперів.
Література: 10; 16; 53; 58; 61; 65; 78; 85; 117; 119.
Тема 24. Професійна діяльність на фондовому ринку
Поняття професійної діяльності на ринку цінних паперів. Види
професійної діяльності. Торгівля цінними паперами. Депозитарна
діяльність. Розрахунково-клірингова діяльність. Діяльність з
управління цінними паперами. Діяльність з ведення реєстру
власників іменних цінних паперів. Сучасний стан та перспективи
розвитку професійної діяльності на фондовому ринку.
Розкрити сутність та роль професійної діяльності на фондовому
ринку. Охарактеризувати емісійну, комісійну та комерційну
діяльність торговців цінними паперами. Висвітлити функції та
механізм діяльності депозитаріїв і зберігачів цінних паперів.
Звернути увагу на здійснення клірингу та розрахунків за угодами
щодо цінних паперів. Дослідити порядок ведення реєстрів власників
іменних цінних паперів. Виділити проблеми у сфері діяльності
професійних учасників на ринку цінних паперів України та
обґрунтувати пропозиції стосовно її удосконалення.
Література: 19; 26; 35; 57; 66; 83; 100; 101.
Тема 25. Державне регулювання ринку цінних паперів
Сутність державного регулювання фондового ринку. Мета та
завдання державного регулювання фондового ринку. Форми
державного регулювання ринку цінних паперів. Органи державного
регулювання фондового ринку. Особливості державного
регулювання ринку цінних паперів в Україні.
Обґрунтувати необхідність здійснення державою комплексу
заходів щодо впорядкування, контролю та нагляду за ринком цінних
паперів. Охарактеризувати значення прийняття законодавчих актів з
питань діяльності учасників ринку цінних паперів. Звернути увагу на 
 Розділ 9. Методичні поради до вивчення
дисципліни “Ринок цінних паперів”
179
створення системи захисту прав учасників фондового ринку,
встановлення правил і стандартів здійснення операцій з цінними
паперами і контролю за їх дотриманням. Розкрити роль Державної
комісії з цінних паперів та фондового ринку у формуванні і реалізації
єдиної державної політики у сфері розвитку і функціонування ринків
інструментів власності, інструментів займу та похідних від них.
Звернути увагу на зарубіжну практику державного регулювання
фондового ринку. Висвітлити своє бачення можливостей
вдосконалення системи координації ринку цінних паперів.
Література: 1; 4; 20; 33; 49; 51; 55; 66; 70; 76; 83; 100; 102; 109;
125.
9.2. Підготовка рефератів
Призначення реферату як форми навчального процесу полягає
в тому, щоб навчити студентів працювати з інформаційними
джерелами, використовувати законодавчий та інструктивний
матеріал, аналізувати цифрові дані і самостійно викладати свої
думки з того чи іншого питання.
При написанні реферату слід ознайомитись із відповідними
законодавчими та нормативними документами, що регулюють
розвиток ринку цінних паперів, підібрати монографічну літературу і
публікації у пресі з обраної теми.
Реферат пишеться самостійно. Якщо в ньому наводяться
цитати з наукових статей, монографій чи цифрові дані, обов'язково
потрібно посилатися на першоджерело.
Обсяг реферату визначено в межах 10-15 сторінок
машинописного тексту через два інтервали на папері формату А4
(210 х 297 мм). Реферати також можуть писатися від руки, якщо
немає можливостей залучити друкарську машину чи персональний
комп'ютер. На сторінках викладення тексту залишаються береги
таких розмірів: лівий – 30 мм, правий – 10 мм, верхній – 20 мм,
нижній – 20 мм.
Виступаючи з рефератом, студент повинен стисло викласти
сутність обраної теми, виділити її дискусійні та проблемні аспекти,
висловити власне бачення можливостей вирішення тих чи інших
проблем.
Ринок цінних паперів
180
Теми рефератів
1. Місце та роль фондового ринку у системі ринків.
2. Історія розвитку фондового ринку.
3. Правове регулювання фондового ринку.
4. Сутність і класифікація цінних паперів.
5. Державні та муніципальні цінні папери.
6. Пайові цінні папери.
7. Боргові цінні папери.
8. Похідні цінні папери.
9. Первинне розміщення цінних паперів.
10. Вторинний ринок цінних паперів.
11. Депозитарна та клірингова діяльність на фондовому ринку.
12. Торгівля та управління цінними паперами.
13. Спільне інвестування.
14. Учасники ринку цінних паперів.
15. Котирування цінних паперів на фондовій біржі.
16. Позабіржовий ринок цінних паперів.
17. Вартісні характеристики цінних паперів.
18. Розвиток ринку корпоративних облігацій.
19. Ринок приватизаційних цінних паперів.
20. Державна політика на ринку цінних паперів.
21. Саморегулівні організації на фондовому ринку.
22. Фінансові посередники на фондовому ринку.
23. Інформаційне забезпечення функціонування фондового
ринку.
24. Проблеми формування фондового ринку в Україні.
25. Управління інвестиційними ризиками.
 Розділ 9. Методичні поради до вивчення
дисципліни “Ринок цінних паперів”
181
9.3. Виконання контрольних робіт
Основне завдання контрольної роботи полягає в закріпленні і
перевірці рівня знань, отриманих студентами у процесі вивчення
навчального матеріалу, а також виявлення їх уміння застосовувати
нормативно-законодавчий та економіко-статистичний інструментарій у практичній роботі.
Завдання для контрольних перевірок передбачають детальний
розгляд і висвітлення одного з питань навчальної програми. У
процесі підготовки контрольного завдання студенту належить
вивчити основні законодавчі акти України, що стосуються ринку
цінних паперів, навчальну основну та спеціальну літературу.
Структурна побудова контрольної роботи має наступний вид:
 вступ, у якому аргументується її актуальність з точки зору
теорії і практики фондового ринку;
 основна частина, де характеризуються стан та перспективи
розвитку окремих секторів ринку цінних паперів;
 висновки, що містять стисле викладення основних результатів
роботи.
Наприкінці роботи наводиться перелік використаної літератури
та нормативних актів.
Робота підписується студентом, вказується дата її виконання.
Теми контрольних робіт
1. Статус, типи, види цінних паперів, їх функції.
2. Прямі та портфельні інвестиції.
3. Вартісні показники цінних паперів.
4. Сутність, види та функції акцій.
5. Прогнозування курсів акцій.
6. Показники оцінки акцій.
7. Формування портфеля акцій.
8. Випуск та розміщення державних облігацій в Україні.
9. Операції РЕПО з державними облігаціями.
10. Депозитарне обслуговування операцій з державними
облігаціями в Україні.
11 .Особливості емісії та обігу ощадних сертифікатів в Україні.
Ринок цінних паперів
182
12. Банківське дисконтування векселя.
13. Особливості обігу приватизаційних цінних паперів в Україні.
14. Роль та функції підприємств колективного інвестування.
15. Характеристика операцій з фондовими деривативами.
16. Національний та міжнародний ринок цінних паперів.
17. Торгівля цінними паперами на Українській фондовій біржі.
18. Види, порядок укладання і виконання біржових угод.
19. Позабіржова торгівля цінними паперами.
20. Поняття, категорії та основні обв'язки емітентів цінних
паперів.
21. Інституційні інвестори на ринку цінних паперів.
22. Реєстраторська діяльність на ринку цінних паперів.
23. Розвинені біржові системи світу.
24. Особливості фондових ринків країн, що розвиваються.
9.4. Завдання для самостійної роботи студентів
1. Дайте характеристику ринку акцій. Поясніть, яку роль відіграє
ринок акцій у формуванні капіталовкладень та в перерозподілі
національного багатства в економіці різних держав. Наведіть
приклади.
2. Дайте характеристику ринку облігацій. Виділіть особливості
випуску та обігу облігацій на міжнародних фондових ринках.
3. Назвіть основні функції фірм, що займаються діяльністю з
цінними паперами.
4. Дайте визначення "взаємних фондів". Чим пояснюється їх
популярність серед інвесторів?
5. Охарактеризуйте державні цінні папери, які обертаються на
грошовому ринку.
6. Визначте відмінності державних облігацій від казначейських
зобов'язань.
7. Яке місце у сучасній інфраструктурі ринку цінних паперів
займають реєстратори? Чи допустиме складання та ведення
реєстрів депозитарними установами? Обґрунтуйте відповідь.
8. Основна проблема, пов'язана з роллю банків на
національному ринку цінних паперів, полягає у тому, як відділити 
 Розділ 9. Методичні поради до вивчення
дисципліни “Ринок цінних паперів”
183
ризики, притаманні звичайним "класичним" банківським операціям
(депозитно-позичковим і розрахунковим), від ризиків, які виникають
у зв'язку з участю банків на фондовому ринку. Вкажіть можливі
шляхи управління ризиками від діяльності банків з цінними
паперами.
9. Охарактеризуйте роль професійних учасників ринку цінних
паперів в процесі передачі прав власності на цінні папери.
10. Дайте оцінку законодавчого забезпечення розвитку ринку
цінних паперів України.
11 .Визначте особливості випуску та розміщення муніципальних
облігацій у світі та в Україні.
12. Охарактеризуйте роль та функції інститутів спільного
інвестування, їх розвиток в Україні.
13. Охарактеризуйте інформаційну інфраструктуру ринку цінних
паперів в Україні.
14. Поясніть, як здійснюється управління портфелем цінних
паперів.
15. Опишіть регулятивну інфраструктуру ринку цінних паперів.
Дайте характеристику її існуючих моделей.
16. Визначте структуру, функції та повноваження органів
регулювання ринку цінних паперів.
17. Прослідкуйте історію розвитку і опишіть сучасну структуру
ринку європаперів.
18. Визначте фактори, під впливом яких здійснюється
формування української моделі державного регулювання ринку
цінних паперів. Обґрунтуйте свою точку зору.
19. Опишіть відомі Вам фондові індекси. Вкажіть, ким і з якою
метою вони обчислюються.
20. Охарактеризуйте систему визначення рейтингових оцінок
цінних паперів.
21. Як визначити інвестиційну привабливість акціонерного
товариства?
22. Дайте характеристику національних особливостей
американських, європейських та азіатських фондових бірж,
визначте відмінні особливості їх функціонування.
23. Дайте характеристику корпоративних облігацій.
24. Визначте, яким чином приватизація впливає на розвиток
ринку цінних паперів.
25. Визначте важелі управління інвестиційними ризиками при
купівлі-продажі акцій на вторинному ринку цінних паперів.
Ринок цінних паперів
Термінологічний словник
А
Аваль – вексельне поручительство особи (аваліста), яка
бере на себе відповідальність за виконання
вексельних зобов’язань іншої особи (акцептанта,
векселедавця, індосанта).
Аверат – біржова операція, спрямована на регулярну
купівлю однакових акцій на постійну суму через
певний проміжок часу з наданням клієнту певних
пільг.
Ажіо – перевищення ринкового курсу цінних паперів
щодо їх номінальної (офіційної) вартості.
Аквізиція – набуття контролю однією корпорацією над
іншою внаслідок купівлі контрольного пакету акцій,
злиття компаній тощо.
Активи
депозитарні
– цінні папери (сертифікати цінних паперів),
випущені в документарній формі та/або глобальні
сертифікати цінних паперів, випущені у
бездокументарній формі, які передані на
зберігання до депозитарію, а також записи на
кореспондентських рахунках ДЕПО в інших
депозитаріях, окрім власних.
Акцепт – форма розрахунків за чеками, векселями та
іншими цінними паперами, а також за товарними
документами.
Акцептант – особа, що підписує вексель (тратту) і бере на
себе зобов’язання сплатити за векселем при
настанні строку платежу.
Акціонер – власник акцій акціонерного товариства, який
має право на одержання частки прибутку у вигляді
дивідендів, на участь в управлінні товариством та
в розподілі майна при його ліквідації.
184
Ринок цінних паперів
Акціонерне
товариство
– господарське товариство, яке має статутний
фонд, поділений на визначену кількість акцій
рівної номінальної вартості і несе відповідальність
за зобов’язаннями тільки майном товариства.
Акціонерний
капітал
– основний капітал акціонерного товариства,
утворений за рахунок випуску акцій.
Акція – пайовий цінний папір без установленого строку
обігу, що засвідчує дольову участь у статутному
фонді акціонерного товариства, закріплює права її
власника (акціонера) на одержання частини
прибутку акціонерного товариства у вигляді
дивідендів, на участь в управлінні акціонерним
товариством та у розподілі майна при його
ліквідації.
Алонж – додатковий аркуш паперу, на якому
здійснюються передавальні написи, якщо на
зворотньому боці векселя вони не вміщаються;
перший передавальний напис на алонжі роблять
упоперек з’єднання векселя і додаткового аркуша
з тим, щоб він (напис) починався на векселі та
закінчувався на алонжі.
Андерайтинг – діяльність щодо розміщення цінних паперів, що
здійснюється торговцем цінними паперами
відповідно до укладеного з емітентом договору та
на умовах, визначених законодавством.
Асиміляція
акцій
– особлива операція емітента з цінними
паперами, яка передбачає зрівняння у правах
акцій чергового випуску з акціями попередніх
випусків.
185
Термінологічний словник
Аукціон – конкурсний спосіб організації торгівлі, згідно з
яким купівля-продаж цінних паперів здійснюється
брокером (дилером) у заздалегідь визначений час
методом накопичення та одночасного виконання
замовлень на купівлю і продаж цінних паперів
(онкольний аукціон) або безперервного виконання
замовлень, наданих в усній та/або письмовій
формі за ціною, що змінюється протягом
торговельної сесії чи біржового дня (безперервний
аукціон).
Б
Балансова
вартість акції
– величина належного акціонерам капіталу,
який припадає на одну акцію, що визначається
шляхом ділення чистої вартості активів (активи
мінус пасиви) на кількість розміщених акцій.
Бездокументарна
форма цінного
паперу
– обліковий запис, здійснений зберігачем та/або
депозитарієм, який є підтвердженням права
номінальної власності на цінний папір.
Безумовна дія з
управління
рахунком
– списання або зарахування цінних паперів на
рахунок ДЕПО власника без його
розпорядження під час проведення емітентом
різних операцій з цінними паперами у зв’язку із
зміною в громадянському стані під час зміни
дієздатності, закінчення терміну прав
користування внаслідок передачі цінних паперів
у спадщину та у інших випадках, які не
суперечать чинному законодавству.
Бек-офіс – відділення брокерської контори або банку, яке
виконує адміністративні функції та здійснює
облік операцій, попередньо здійснюваних на
ринку цінних паперів.
Біржа фондова – офіційно організований постійно діючий
ринок, на якому здійснюється торгівля цінними
паперами та визначаються ринкові ціни (біржові
курси) на цінні папери шляхом співставлення
попиту та пропозиції.
186
Ринок цінних паперів
Біржова операція – дія, яку здійснюють брокери (дилери) та/або
фахівці біржі в процесі укладання біржової угоди
(збір замовлень, їх узагальнення та
класифікація, котирування та оголошення курсу
на біржовий товар, звірення параметрів угоди
тощо).
Біржова послуга – послуга, яка надається клієнтам членами
біржі з метою задоволення їх потреб, пов’язаних
з біржовою торгівлею (інформування,
консультування, арбітражне та технічне
обслуговування тощо).
Біржове
замовлення
 – визначений правилами біржі письмовий (на
спеціальному бланку), електронний (в ЕТІМ
біржі) або усний спосіб оголошення брокерам
(дилерам) відкритої пропозиції на купівлю чи
продаж цінних паперів, який є достатньою
підставою для котирування та/або прийняття
біржової угоди до виконання.
Біржовий індекс – середній показник біржової активності, який
узагальнює динаміку цін на цінні папери і
свідчить про зміни в рівні цін на певний час.
Боргові цінні
папери
 – цінні папери, за якими емітент несе
зобов’язання повернути у визначений термін
кошти, інвестовані в його діяльність, та
виплатити дохід, як правило, у вигляді
встановлених процентів або дисконту чи надати
інші майнові права, але які не надають їх
власникам права на участь в управлінні
справами емітента.
Брокер – фізична особа, яка є уповноваженою особою
брокерської контори або учасника торговельноінформаційної системи, що здійснює цивільноправові угоди щодо цінних паперів, які
передбачають оплату цінних паперів проти їх
поставки новому власнику на підставі договорів
доручення чи комісії за рахунок своїх клієнтів
В
187
Термінологічний словник
Варант – похідний цінний папір, який випускається
емітентом щодо власних цінних паперів і дає
його власникам право на придбання акцій чи
боргових цінних паперів даного емітента у
визначений строк за певною ціною.
Введення до
продажу
 – визначена правилами біржі чи торговельноінформаційної системи процедура встановлення
брокером (дилером) мінімальної ціни, за якою
він згоден продати свої цінні папери протягом
біржового дня (торговельної сесії) або в режимі
постійного котирування
Вексель – цінний папір, що підтверджує безумовне
грошове зобов’язання боржника (векселедавця)
сплатити після настання строку певну суму
грошей власнику векселя (векселедержателю).
Випуск цінних
паперів
 – сукупність певного виду цінних паперів одного
емітента та однієї номінальної вартості, що
забезпечує їх власникам однаковий обсяг прав і
має однакові умови розміщення на фондовому
ринку відповідно до порядку, встановленого
Державною комісією з цінних паперів та
фондового ринку.
Відкрите
замовлення
 – замовлення брокеру на купівлю-продаж
цінних паперів, яке залишається в силі до його
виконання або анулювання клієнтом.
Відкритий
продаж
 – відчуження цінних паперів як первинним, так і
наступним власникам, коло яких заздалегідь не
визначене. Будь-яке відчуження цінних паперів
як первинним, так і наступним власникам з
використанням публічної пропозиції завжди
вважається відкритим продажем.
188
Ринок цінних паперів
Відокремлений
спосіб зберігання
цінних паперів
 – спосіб зберігання цінних паперів, згідно з яким
зберігач цінних паперів зобов’язаний зберігати
та вести облік сертифікатів цінних паперів із
зазначенням їх номерів чи інших індивідуальних
ознак.
Вільний рахунок – грошовий рахунок, який відкривається
клієнтом і надається ним у розпорядження
брокеру для угод за цінними паперами і
формування портфеля на свій розсуд.
Вторинний ринок – ринок, на якому здійснюється обіг цінних
паперів після їх первинного розміщення
(передплати, андерайтингу тощо).
Г
Гарантійний
ринковий фонд
 – юридична особа, яка створюється учасниками
фондового ринку як некомерційна організація,
що здійснює свою діяльність з метою
страхування інвестиційних ризиків на
організованому ринку цінних паперів та
забезпечення безпеки, гарантій і захисту прав
інвесторів.
Глобальний
сертифікат
 – документ, оформлений на весь випуск цінних
паперів у бездокументарній формі, який
підтверджує право на здійснення операцій з
цінними паперами цього випуску в Національній
депозитарній системі.
Голосуюча акція – акція, що дає право голосу на загальних
зборах акціонерів.
Група тридцяти,
Г-30
 – міжнародний незалежний комітет експертів,
банкірів, бізнесменів та представників урядів,
заснований у 1978 році при міжнародній
федерації бірж з метою погодження дій на
фондовому ринку та його вдосконалення.
189
Термінологічний словник
Гудвіл – нематеріальний актив, вартість якого
визначається як різниця між балансовою
вартість активів підприємства та його звичайною
вартістю, як цілісного майнового комплексу, що
виникає внаслідок використання кращих
управлінських якостей, домінуючої позиції на
ринку товарів (робіт, послуг), нових технологій
тощо.
Д
Делістинг – процедура виключення цінних паперів з обігу
та котирування на фондовій біржі.
Дематеріалізація – заміна цінних паперів у паперовій формі
електронним записом.
Деномінація
цінних паперів
 – зміна номінальної вартості усіх випущених
одним емітентом цінних паперів певного виду,
що супроводжується дробленням або
консолідацією цінних паперів.
Депозитарій – юридична особа, яка надає послуги щодо
зберігання цінних паперів та/або обліку прав
власності на цінні папери.
Депонент – юридична або фізична особа, яка
користується послугами зберігача на підставі
договору про відкриття рахунку у цінних
паперах.
Державне
регулювання
ринку цінних
паперів
 – здійснення державою комплексних заходів
щодо упорядкування, контролю, нагляду за
ринком цінних паперів та їх похідних,
запобігання зловживанням і порушенням у цій
сфері.
190
Ринок цінних паперів
Державні цінні
папери
 – приватизаційні папери, а також документи, які
засвідчують боргові зобов’язання у вигляді
короткотермінової, середньотермінової або
довготермінової позики між державою як
позичальником та фізичними і юридичними
особами як кредиторами.
Дивіденди – платіж, який здійснюється юридичною особою
на користь власників (довірених осіб власників)
корпоративних прав, емітованих цією
юридичною особою, у зв’язку з розподілом
частини її прибутку.
Дилер – фізична особа, яка є уповноваженою особою
брокерської (дилерської) контори і здійснює
цивільно-правові угоди щодо цінних паперів
проти їх поставки новому власнику від свого
імені та за свій рахунок з метою перепродажу
третім особам.
Документарна
форма цінного
паперу
 – цінний папір або сертифікат цінних паперів,
що містить реквізити відповідного виду цінних
паперів певної емісії, їх кількість та засвідчує
сукупність прав, що надаються цими цінними
паперами.
Дроблення акцій – особлива операція емітента з цінними
паперами, яка передбачає випуск декількох
нових акцій з меншою новою номінальною
вартістю, що пропорційна до кількості нових
акцій, створених в результаті дроблення.
Е
191
Термінологічний словник
Електронна
торговельноінформаціна
мережа (ЕТІМ)
 – сукупність програмно-технічних засобів, що
використовуються фондовою біржею або
організаційно оформленим позабіржовим
ринком, яка представляє електронну систему,
що зв’язує торговців цінними паперами в різних
місцях і дає їм змогу обмінюватися ринковими
(біржовими) курсами і укладати угоди щодо
цінних паперів без будь-яких затримань у часі.
Емісійний дохід – сума перевищення доходів, отриманих
підприємством від первинної емісії власних
акцій та інших корпоративних прав над
номіналом таких акцій (інших корпоративних
прав).
Емісія – встановлена чинним законодавством
сукупність та послідовність дій емітента щодо
випуску та розміщення цінних паперів.
Емітент – юридична особа, а також держава в особі
своїх органів, яка від свого імені випускає цінні
папери та зобов’язується виконувати обов’язки,
що випливають з умов випуску цих цінних
паперів.
Ефективність
ринку
 – теорія фондового ринку, що ґрунтується на
припущенні, що цінні папери (та курси валют)
враховують всю інформацію ринку, і що ця
інформація передається з такою швидкістю, яка
не дозволяє утворюватися різниці цін у різних
місцях.
З
Закрита
передплата
 – розміщення цінних паперів шляхом закритого
продажу.
192
Ринок цінних паперів
Закритий продаж – відчуження цінних паперів як первинним, так і
наступним власникам, коло яких визначене
заздалегідь.
Зберігач – комерційний банк або торговець цінними
паперами, який має дозвіл на зберігання та
обслуговування обігу цінних паперів і операцій
емітента з цінними паперами на рахунках у
цінних паперах як щодо належних йому цінних
паперів, так і щодо цінних паперів, які він
зберігає згідно з договором про відкриття
рахунку у цінних паперах; при цьому зберігач не
може вести реєстр власників цінних паперів, по
яких він здійснює угоди.
Злиття
(консолідація)
акцій
 – особлива операція емітента з цінними
паперами, яка передбачає випуск однієї нової
акції з більшою новою номінальною вартістю,
яка пропорційна кількості старих акцій, що
анульовані в результаті злиття, замість
декількох старих акцій з попередньою
номінальною вартістю.
Значний пакет
акцій
 – пакет, при наявності якого акціонер має
можливість справляти істотний вплив на
діяльність емітента.
Знерухомлення
цінних паперів
 – переведення цінних паперів, випущених у
документарній формі, у бездокументарну форму
шляхом депонування сертифікатів у сховищах
зберігача цінних паперів та/або депозитарію з
метою забезпечення подальшого їх обігу у
вигляді облікових записів на рахунках зберігача
цінних паперів та/або депозитарію.
Золота акція – особливий вид державного цінного паперу,
який надає державі права контролю та
управління у відкритих акціонерних товариствах,
створених в процесі приватизації, незалежно від
розміру державної частки акцій.
193
Термінологічний словник
“Золоте правило
інвестування”
 – твердження, що дохід від вкладень у цінні
папери є пропорційним ризику, на який готовий
іти інвестор заради бажаного доходу.
І
Інвестиційна
декларація
 – складова частина статуту інвестиційного
фонду, в якій визначаються основні напрями та
обмеження інвестиційної діяльності фонду,
порядок випуску, продажу та викупу
інвестиційних сертифікатів, а також інші питання
інвестиційної діяльності фонду.
Інвестиційна
компанія
 – торговець цінними паперами, який окрім
проведення виключного виду діяльності по
цінних паперах, може залучати кошти для
спільного інвестування шляхом емісії цінних
паперів та їх розміщення.
Інвестиційна
угода
 – особливий вид пайового цінного паперу, який
передбачає залучення інвестицій у вигляді
грошових коштів в гривнях або іноземній валюті,
новітніх енергозберігаючих та екологобезпечних
технологій з метою одержання прибутку
безпосередньо у розвиток господарських
товариств, що не є акціонерними, які створені в
процесі приватизації. Інвестиційна угода може
поділятися на паї або частки.
Інвестиційний
керуючий
 – торговець цінними паперами, який здійснює
управління інвестиційним фондом на основі
угоди, укладеної з останнім.
Інвестиційний
проект
 – сукупність намірів та дій корпоратизованого
підприємства, що передбачає залучення у
визначені строки інвестицій у вигляді грошових
коштів в гривнях або іноземній валюті, новітніх
енергозберігаючих та екологобезпечних
технологій, впровадження яких забезпечує
зростання випуску конкурентоспроможної
продукції через механізм пайових цінних
194
Ринок цінних паперів
паперів.
Інвестиційний
сертифікат
 – пайовий цінний папір, який випускається
виключно інвестиційним фондом або
інвестиційною компанією і дає право його
власнику на отримання доходу у вигляді
дивідендів.
Інвестиційний
фонд
 – юридична особа, заснована у формі закритого
акціонерного товариства з урахуванням вимог
чинного законодавства з питань спільного
інвестування з метою здійснення такої
діяльності.
Інвестор на
ринку цінних
паперів
 – фізична або юридична особа, яка придбає
цінні папери від свого імені та за свій рахунок з
метою одержання доходу чи збільшення
вартості цінних паперів або набуття відповідних
прав, що надаються власнику цінних паперів
відповідно до чинного законодавства.
Інвестори – фізичні та юридичні особи, що придбали цінні
папери з метою одержання доходу від
вкладених коштів або набуття відповідних прав,
що надаються власнику цінних паперів
відповідно до чинного законодавства.
Інсайдер – особа, яка має доступ до неоприлюдненої
істотної інформації про емітента або його цінні
папери.
Інсайдерська
інформація
 – неоприлюднена істотна інформація про
емітента або його цінні папери.
Інституційні
інвестори
 – юридичні особи (інвестиційні фонди,
інвестиційні компанії, недержавні пенсійні
фонди, страхові компанії, інвестиційні банки
195
Термінологічний словник
тощо), для яких діяльність із залучення коштів
від громадян та юридичних осіб виключно для
подальшого їх інвестування в цінні папери інших
емітентів та здійснення комерційних операцій з
ними є основним чи одним із основних джерел
доходу та невід'ємною частиною їх діяльності.
Істотна
інформація
 – інформація про емітента або його цінні
папери, що має важливе значення для власників
цінних паперів та потенційних інвесторів при
прийнятті рішення щодо купівлі або продажу
цінних паперів і спроможна справити значний
вплив на ринкову вартість цінних паперів і
розмір доходу по них.
Інструменти
фондового ринку
 – цінні папери, які поділяються на такі групи:
інструменти позики - боргові цінні папери,
інструменти нерухомості - пайові (корпоративні)
цінні папери, похідні інструменти - похідні цінні
папери.
К
Капіталізація – загальна кількість цінних паперів різних
видів, випущених корпорацією.
Керуючий – суб'єкт підприємницької діяльності, що має
відповідний дозвіл (ліцензію) та здійснює на
підставі відповідного договору діяльність з
управління цінними паперами, які належать на
правах власності іншій особі.
Керуючий
рахунком ДЕПО
 – юридична чи фізична особа, через яку
депонент здійснює свої права з
розпорядження рахунком ДЕПО.
Клієнт – юридична чи фізична особа, якій надаються
послуги професійними учасниками фондового
ринку.
Клієнт біржі – особа, яка не є членом біржі і яка не
зареєстрована на ній як брокер/дилер, але
опосередковано виступає стороною
(контрагентом) біржової угоди, або особа, що
користується торговельними послугами біржі.
196
Ринок цінних паперів
Кліринг – отримання, звірка та поточні оновлення
інформації, підготовка бухгалтерських та
облікових документів, необхідних для
виконання угод щодо цінних паперів,
визначення взаємних зобов'язань, що
передбачає взаємозалік, забезпечення та
гарантування розрахунків за угодами щодо
цінних паперів.
Кліринговий банк – банк, який обслуговує кліринговий
депозитарій.
Кліринговий
депозитарій
 – депозитарій, який одержав дозвіл Державної
комісії з цінних паперів та фондового ринку на
здійснення клірингу щодо операцій з цінними
паперами.
Кліринг та
розрахунки
грошові
 – визначення взаємних зобов'язань і вимог
щодо переказу коштів за операціями з цінними
паперами та проведення оплати грошових
коштів проти поставки цінних паперів.
Кліринг та
розрахунки з
цінними паперами
 – визначення взаємних зобов'язань і вимог з
поставки (переказу) цінних паперів учасників
угод з цінними паперами та проведення
поставки цінних паперів проти оплати коштів.
Колективний
спосіб зберігання
цінних паперів
 – спосіб зберігання цінних паперів, згідно з
яким депозитарій чи зберігач веде
депозитарний облік цінних паперів без
зазначення їх номерів чи інших індивідуальних
ознак.
Конвертація
цінних паперів
 – вилучення емітентом із обігу та анулювання
цінних паперів одного виду шляхом їх обміну
на цінні папери іншого виду цього ж емітента (в
разі прийняття рішення про випуск цих цінних
паперів) або на цінні папери іншого емітента (в
разі реорганізації цього емітента).
Коносамент – товаророзпорядчий цінний папір, який
засвідчує право його утримувача
розпоряджатися зазначеним у коносаменті
вантажем і одержати вантаж після завершення
перевезення.
197
Термінологічний словник
Контрольний
пакет акцій
 – пакет акцій, що складає понад 50 відсотків
загальної кількості голосуючих акцій або пакет,
достатній для контролюючого впливу на
управління акціонерним товариством та
прийняття рішень на загальних зборах
товариства.
Конфлікт інтересів – конфлікт між особистими інтересами та
посадовими або професійними обов'язками
учасників ринку цінних паперів.
Кореспондентські
відносини щодо
цінних паперів
 – оформлені договором відносини між
депозитаріями, згідно з яким один депозитарій
веде облік цінних паперів, що зберігаються в
іншому депозитарії.
Корпоративні
(пайові) права
 – право власності на частку (пай) у статутному
фонді (капіталі) юридичної особи, включаючи
права на управління, отримання відповідної
частки прибутку такої юридичної особи, а
також частки активів у разі її ліквідації
відповідно до чинного законодавства.
Котирувальна ціна – середньозважена ціна, яка розраховується
протягом біржового дня (торговельної сесії) до
моменту часу, визначеного правилами біржі.
Котирування – механізм визначення та/або фіксації
ринкової ціни цінного паперу.
Кредит – кошти та матеріальні цінності, які надаються
резидентами або нерезидентами у
користування юридичним або фізичним
особам на визначений строк та під процент.
Кредити розподіляються на фінансовий
кредит, товарний кредит та кредит під цінні
папери і засвідчують відносини позики.
Кредит під цінні
папери
 – кошти, які залучаються юридичною особоюборжником (дебітором) від інших юридичних
або фізичних осіб як компенсація вартості
випущених (емітованих) таким дебітором
облігацій або депозитних сертифікатів.
Правила емісії (випуску), продажу та
198
Ринок цінних паперів
погашення (викупу) зазначених цінних паперів,
а також вимоги до їх емітентів встановлюються
законодавством.
Курс рівноваги – курс, який найкраще відповідає попиту й
пропозиції на цінні папери.
Курсова ціна – середньозважена ціна за угодами,
здійсненими з початку біржового дня
(торговельної сесії) до моменту часу,
визначеного правилами біржі.
Л
Лаж – підвищення біржового (ринкового) курсу
цінних паперів по відношенню до їх номіналу.
Ліквідність цінних
паперів
 – здатність цінних паперів швидко
перетворюватись у грошові кошти без втрат
для власника.
Лістинг – внесення цінних паперів до списку цінних
паперів, які котируються на фондовій біржі або
можуть бути предметом укладання угод в
торговельно-інформаційній системі, якщо це
передбачено її правилами.
Лот – одиниця угод, яка передбачає певну
кількість (переважно 100) цінних паперів.
М
Маржа – сума грошей, яка сплачується клієнтом за
використання брокерського кредиту при купівлі
цінних паперів.
199
Термінологічний словник
Міждепозитарне
повідомлення
 – повідомлення одного
депозитарію/реєстратора, надіслане іншому,
що містить сукупність елементів, які мають
відношення до операцій з цінними паперами.
Мінімальний
перелік рахунків
ДЕПО
 – мінімальний план рахунків депозитарію для
складання облікового балансу в депозитарії,
що відповідає вимогам щодо дотримання
депозитаріями єдиних правил і стандартів
депозитарного обліку.
Модель оцінки
капітальних
активів (МОКА)
 – теоретична модель, яка визначає необхідну
ставку доходу від певних активів, враховуючи
чутливість регулювання доходності окремих
активів на зміну показників, що вимірюють
загальну ринкову ставку доходу.
Мультифіксинг – безперервне котирування, тобто
співставлення попиту і пропозиції цінних
паперів, яке застосовується на розвиненому
ринку цінних паперів.
Н
Наказ брокеру – форма взаємостосунків клієнта і брокера,
яка полягає у видачі брокеру вказівок
стандартного типу, що містять певні часові,
кількісні або якісні обмеження.
Незалежний
реєстратор
 – юридична особа, яка підтверджує (реєструє)
права власності та перехід власності на цінні
папери від однієї особи до іншої і діє
незалежно від емітента цінних паперів.
200
Ринок цінних паперів
Нерезиденти – юридичні особи та суб'єкти підприємницької
діяльності, що не мають в Україні статусу
юридичної особи (філії, представництва тощо),
з місцезнаходженням за межами України, які
створені та здійснюють свою діяльність
відповідно до законодавства іншої держави.
Номінальний
утримувач
 – депозитарій або зберігач цінних паперів,
зареєстрований у реєстрі власників іменних
цінних паперів як юридична особа, якій цінні
папери передані для здійснення операцій з
ними за дорученням і в інтересах власників
цінних паперів у Національній депозитарній
системі.
Нотифікація – письмове повідомлення векселедержателем
індосанта, векселедавця чи аваліста про
неакцепт чи несплату векселя.
О
Облігація – борговий цінний папір, який засвідчує
внесення його власником грошових коштів і
підтверджує зобов'язання відшкодувати йому
номінальну вартість цього цінного паперу в
передбачений в ньому строк з виплатою
фіксованого процента.
Обмеження
іменних цінних
паперів
зобов'язаннями
 – будь-які обмеження щодо володіння,
користування чи розпорядження іменними
цінними паперами, пов'язані з умовами
успадкування, застави, рішеннями суду тощо.
Операції емітента – операції, які проводяться емітентом цінних
паперів і значно змінюють права, що
надаються цінними паперами їх власникам:
поділ (дроблення) цінного паперу, злиття
(консолідація) акцій, збільшення статутного
фонду, асиміляція тощо.
201
Термінологічний словник
Операційний день
депозитарію
 – визначений регламентом роботи термін
роботи депозитарію, протягом якого він
проводить операції з депозитарної та
розрахунково-клірингової діяльності.
Операція
депозитарію
(депозитарна
операція)
 – комплекс облікових дій, результатом яких є
зміна залишків на рахунку ДЕПО.
Оплата проти
поставки (ОПП)
 – операція з грошових розрахунків щодо
укладених угод з купівлі-продажу цінних
паперів, яку здійснює кліринговий депозитарій і
передбачає зарахування коштів на рахунок
продавця цінних паперів та водночас поставку
бездокументарних цінних паперів, тобто
обліковий запис цінних паперів на рахунок
зберігача, який виступає покупцем цінних
паперів.
Опціон – похідний цінний папір, що випущений як
стандартний документ, який засвідчує право
придбати (продати) цінні папери (товари,
кошти) на визначених умовах у майбутньому, з
фіксацією ціни на час укладання такого
опціону або на час такого придбання за
рішенням сторін контракту.
Організатор
торгівлі
 – юридична особа, виключним видом
діяльності якої є надання послуг, що
безпосередньо сприяють укладенню цивільноправових угод з цінними паперами, похідними
інструментами від товарно-матеріальних
та/або фінансових ресурсів. Організаторами
торгівлі є фондові біржі та позабіржові фондові
торговельно-інформаційні системи.
Організаційно
оформлений
позабіржовий
ринок
 – саморегулівна організація, що об’єднує
торговців цінними паперами для надання
послуг в укладанні угод щодо цінних паперів і
не має на меті отримання прибутку.
Організація
торгівлі цінними
 – виключний вид діяльності, який можуть
здійснювати тільки організатори торгівлі.
202
Ринок цінних паперів
паперами
Ощадний
сертифікат
 – цінний папір у формі письмового свідоцтва
банку про депонування грошових коштів, яке
засвідчує право власника після обумовленого
строку одержати депозит і відповідні проценти.
П
Пайові цінні
папери
 – цінні папери, які засвідчують дольову участь
у статутному фонді, надають їх власнику право
на участь в управлінні діяльністю товариства і
одержання частини прибутку у вигляді
дивідендів та частки майна при ліквідації
товариства.
Первинний ринок
цінних паперів
 – ринок, на якому здійснюється первинне
розміщення цінних паперів (передплата,
андерайтинг тощо).
Перегрупування
акцій
 – особлива операція емітента з цінними
паперами, яка передбачає об’єднання акцій
декількох акціонерних товариств, які
перетворюються в одне акціонерне
товариство. Перегрупування акцій
відбувається за умови, що акції усіх
акціонерних товариств, які об’єднуються в
одне, знаходяться в системі електронного
обігу цінних паперів.
Платіжнорозпорядчі цінні
папери
 – цінні папери, які встановлюють
взаємовідносини між платником та
отримувачем платежу.
Позабіржова
торгівля
 – усі операції з купівлі-продажу цінних паперів,
що здійснюються учасниками ринку цінних
паперів поза фондовою біржею.
Портфель цінних
паперів
 – сукупність цінних паперів, якими володіє
депонент, що знаходяться на його рахунку
ДЕПО у зберігача.
Посередницька
діяльність з
 – комерційна діяльність, яка проводиться
шляхом обміну приватизаційних паперів на
203
Термінологічний словник
приватизаційними
паперами
паї, акції і здійснюється посередником від
свого імені за дорученням, за рахунок і на ім’я
власників приватизаційних паперів.
Поставка проти
оплати (ППО)
 – операція з розрахунків по цінних паперах у
бездокументарній формі, яку здійснює
кліринговий депозитарій та передбачає
поставку бездокументарних цінних паперів
покупцю після їх оплати останнім шляхом
облікового запису кількості куплених цінних
паперів на депозитарний рахунок зберігача,
який обслуговує покупця.
Поставка цінних
паперів
 – передача прав власності на цінні папери
шляхом переказів за рахунками ДЕПО або
фізичної передачі цінних паперів.
Постійне
котирування
 – метод визначення біржового курсу на цінні
папери, що передбачає постійне співставлення
біржових замовлень на купівлю та продаж
певного цінного паперу (цінних паперів) та яке
здійснюється в ЕТІМ біржі в режимі реального
часу (мультифіксинг).
Постійні
представництва
нерезидентів в
Україні
 – розташовані в Україні представництва
іноземних компаній і фірм, міжнародних
організацій та їх філій, що не мають
дипломатичного імунітету та дипломатичних
або прирівняних до них привілеїв, наданих
міжнародним договором або законом, створені
у будь-якій організаційній формі і не мають
статусу юридичної особи, через які повністю
або частково проводиться підприємницька
діяльність нерезидента, а також фізичні особи,
які представляють в Україні інтереси
нерезидента та перебувають з ним у цивільноправових відносинах, і українські юридичні
особи, що представляють нерезидентів в
Україні. Нерезиденти здійснюють
підприємницьку діяльність на території України
через постійні представництва.
Похідні цінні – цінні папери, механізм випуску та обігу яких
204
Ринок цінних паперів
папери пов’язаний з правом на придбання чи продаж
протягом терміну, визначеного договором
(контрактом), цінних паперів, інших фінансових
та/або товарних ресурсів. До похідних цінних
паперів – похідних інструментів відносяться:
опціони, форварди, ф’ючерси, фондові
варанти та депозитарні свідоцтва (розписки).
Право на
одержання акцій
 – особливий вид бездокументарного цінного
паперу в формі запису на рахунку ДЕПО, який
створюється в результаті збільшення
емітентом статутного фонду шляхом
переведення коштів з резервного та інших
фондів до статутного фонду при черговому
випуску акцій.
Право на
передплату акцій
 – особливий вид бездокументарного цінного
паперу в формі запису на рахунку ДЕПО, який
створюється в результаті збільшення
емітентом статутного фонду шляхом чергового
випуску акцій для передплати.
Представницька
діяльність з
приватизаційними
паперами
 – обмін приватизаційних паперів на паї, акції,
що здійснюється представниками від імені, за
рахунок й на ім’я власників приватизаційних
паперів.
Приватизаційні
цінні папери
 – особливий вид державних цінних паперів,
які засвідчують право власника на
безкоштовне одержання у процесі приватизації
частки майна державних підприємств,
державного житлового фонду, земельного
фонду; до них відносяться: приватизаційні
майнові сертифікати, житлові чеки, земельні
бони.
Прозорість ринку
цінних паперів
 – один з головних принципів, які діють на
ринку цінних паперів. Прозорість ринку цінних
паперів означає, що кожне замовлення на
купівлю та продаж цінних паперів повинне бути
подане брокерськими конторами на ринок.
Проводити взаємокомпенсування та
205
Термінологічний словник
узагальнення замовлень клієнтів брокерським
конторам заборонено. Прозорість ринку цінних
паперів вимагає, потребує і забезпечує
регулярну інформацію про діяльність емітента
та курс його цінних паперів шляхом публікації
її в офіційному виданні біржі.
Професійна
діяльність на
ринку цінних
паперів
 – підприємницька діяльність по перерозподілу
фінансових ресурсів за допомогою цінних
паперів та організаційному, інформаційному,
технічному, консультаційному й іншому
обслуговуванню випуску та обігу цінних
паперів, що є, як правило, виключним або
переважним видом діяльності.
Проценти – платіж, який здійснюється позичальником на
користь кредитора у вигляді плати за
використання залучених на визначений строк
коштів, майна або по боргових цінних паперах.
Публічна
пропозиція
 – публічне оголошення в засобах масової
інформації або іншим чином про продаж
цінних паперів, звернене до невизначеної
кількості осіб, або пропозиція щодо передачі
прав власності на цінні папери, звернена
більше ніж до 100 осіб.
Р
Райтер – особа, яка бере зобов’язання продатикупити основний цінний папір за обумовленою
ціною опціону.
Рахунки у цінних
паперах
 – рахунки, що ведуться зберігачами для
власників цінних паперів та депозитаріями для
зберігачів щодо обслуговування операцій з
цінними паперами (депозитарні рахунки).
Рахунок ДЕПО – рахунок, що відкривається для обліку цінних
паперів, які передані власником цінних паперів
на зберігання до депозитарію згідно з умовами
депозитарного договору.
Рахунок ДЕПО – рахунок іншого депозитарію, який
206
Ринок цінних паперів
ЛОРО відкривається на окремому рахунку ДЕПО.
Цінні папери, що належать депозитарію -
депоненту, і цінні папери, які не є власністю
депозитарію-депонента, а передані йому на
зберігання депонентами, обліковуються на
рахунку ДЕПО ЛОРО із спеціальною ознакою.
Рахунок ДЕПО
НОСТРО
 – рахунок, що відкривається на окремому
рахунку ДЕПО, на якому депозитарій обліковує
цінні папери, що розміщені ним на зберігання в
іншому депозитарії.
Реєстр власників
іменних цінних
паперів
 – складений реєстратором на певну дату
список власників іменних цінних паперів та
номінальних утримувачів.
Реєстратор – юридична особа - суб'єкт підприємницької
діяльності, який отримав у встановленому
порядку дозвіл на ведення реєстрів власників
іменних цінних паперів.
Режим зберігання – сукупність правил та умов зберігання певної
частини цінних паперів на рахунку ДЕПО.
Резиденти – юридичні особи та суб'єкти підприємницької
діяльності України, що не мають статусу
юридичної особи (філії, представництва тощо),
які створені та здійснюють свою діяльність
відповідно до законодавства України з
місцезнаходженням на її території.
Реінвестиція – господарська операція, яка передбачає
здійснення капітальних або фінансових
інвестицій за рахунок доходу (прибутку),
отриманого від інвестиційних операцій.
Рішення про
випуск цінних
паперів
 – документ, що містить відомості, достатні для
емісії цінних паперів та встановлення обсягу
прав, визначених цінним папером цього
випуску.
Розкриття
інформації на
 – забезпечення доступності інформації для
усіх осіб, що зацікавлені в її одержанні, згідно з
207
Термінологічний словник
ринку цінних
паперів
порядком, що гарантує її надходження та
одержання цієї інформації незалежно від мети
її одержання.
Розміщення цінних
паперів
 – відчуження цінних паперів первинним
власникам шляхом укладання цивільноправових угод в процесі передплати,
андерайтингу або іншим способом.
Розпорядник
рахунку ДЕПО
 – фізична особа, уповноважена депонентом
або керуючим рахунком ДЕПО підписувати
розпорядження (доручення) щодо рахунку
ДЕПО.
Розрахунковий
(кліринговий) банк
 – банк, з яким депозитарій уклав договір про
грошові розрахунки за угодами щодо цінних
паперів.
Розрахунковоклірингова
діяльність
 – діяльність з визначення взаємних
зобов'язань щодо угод з цінними паперами та
розрахунків за ними.
Роялті – платежі будь-якого виду, одержані у вигляді
винагород (компенсацій) за використання або
надання дозволу на використання прав
інтелектуальної, в тому числі промислової,
власності, а також інших аналогічних прав, що
визнаються правом власності суб'єкта
підприємницької діяльності, включаючи
використання авторських прав на будь-які
твори науки, літератури, мистецтва, записи на
носіях інформації, права на копіювання і
розповсюдження будь-якого патенту або
ліцензії, знака на товари та послуги, права на
винаходи, на промислові або наукові зразки,
креслення, моделі або схеми програмних
засобів обчислювальної техніки,
автоматизованих систем або систем обробки
інформації, секретної формули або процесу,
права на інформацію щодо промислового,
комерційного або наукового досвіду (ноу-хау).
208
Ринок цінних паперів
С
Саморегулівна
організація на ринку
цінних паперів
 – добровільне об'єднання професійних
учасників ринку цінних паперів, яке не має
на меті одержання прибутку, створене з
метою захисту інтересів своїх членів,
інтересів власників цінних паперів та інших
учасників ринку цінних паперів та
зареєстроване Державною комісією з цінних
паперів та фондового ринку.
Сертифікат – бланк цінного паперу, який видається
власнику цінного паперу (цінних паперів) і
містить визначені законодавством реквізити
та назву виду цінного паперу (акція,
облігація тощо) або найменування
"сертифікат акцій (облігацій тощо)" і
засвідчує права власності на цінний папір
(цінні папери).
Сертифікат якості
документарних
цінних паперів
 – документ про параметри якості та
технічного захисту документарних цінних
паперів, оформлений виробником
сертифікатів цінних паперів для
забезпечення можливості їх перевірки в
процесі обігу на справжність (аутентичність)
та відповідність міжнародним стандартам
якості.
Спеціаліст біржі – фізична особа, яка є працівником біржі та
атестована Державною комісією з цінних
паперів та фондового ринку як фахівець
організатора торгівлі ринку цінних паперів.
Спеціаліст
депозитарію
 – фізична особа, яка є працівником
депозитарію та атестована Державною
комісією з цінних паперів та фондового
ринку як фахівець з депозитарної та/або
розрахунково-клірингової діяльності.
Сполучені рахунки – рахунки ДЕПО та грошові рахунки, які
паралельно відкриваються для депонента в
локальному депозитарії та в кліринговому
209
Термінологічний словник
банку і можуть функціонувати тільки
водночас.
Спред – загальна різниця між ціною, одержаною
емітентом за випущені цінні папери й ціною,
сплаченою інвестором за ці цінні папери.
Стандартизований
контракт
 – контракт, в якому стандартними є:
предмет контракту (цінні папери, кошти або
товарні ресурси), їх вид (якість) та кількість,
а також строки виконання.
Субрахунок ДЕПО – спеціальний рахунок, що відкривається
депозитарієм для обліку певного режиму
зберігання цінних паперів.
Т
Такс-курс – оціночний курс цінних паперів, який
встановлюється у випадку, коли кількість
доручень на торги даними цінними паперами
є недостатньою для встановлення його
ринкового курсу.
Тендерна
пропозиція
 – пропозиція, що надходить від будь-якої
особи і адресована власникам голосуючих
акцій певного акціонерного товариства, про
придбання не менше 20 відсотків від
загальної кількості цих акцій, яка
здійснюється з використанням засобів
масової інформації, поштових повідомлень
або інших засобів масового інформування
цих власників чи звернена більш ніж до 100
осіб.
Терміновий
торговельний
контракт
 – біржовий контракт, згідно з яким виконання
угод (за поставкою товару та/або способами
встановлення на нього ціни і розрахунками)
здійснюється у терміни, визначені на певну
дату у майбутньому.
Термінова торгівля – організована торгівля похідними цінними
паперами.
Технічний рахунок – рахунок, який відкриває депозитарій, що
210
Ринок цінних паперів
здійснює кліринг та розрахунки за угодами
щодо цінних паперів для обліку зобов'язань
та прав своїх депонентів щодо цінних паперів
та/або грошових коштів за угодами щодо
цінних паперів і який не міститься в
мінімально
